Sa aquing manga paglacad-lacad, at pagdalao-dalao sa manga bayan-bayan dito sa Filipinas, ay nacarating aco sa isang bayang ang ngala,i, Tanay sa Distrito nang Morong.
Aco,i, napatiguil doon nang dalauang lingo, at dito sa pagtira cong ito,i, naguing caquilala co ang isang matanda na ang ngala,i, si Gervasio Macunat, at cung tauaguin doo,i, si Tandang Basio.
Malaqui ang pagcauili co sa matandang yaon, palibhasa,i, matalinong, masayahin, at matalas na matalas ang caniyang bait at pag-iisip. Gabi-gabing ualang sala,i, pinaroroonan co siya sa caniyang bahay, at doon nagsasalitaan cami nang sari-sari hangan sa malalim na ang gabi, at cung minsan ay inuumaga pa cami sa aming pagsasalitaan.
Dito sa aming manga pagsasalitaan, ay pinag-uusapan din namin ang iba,t, ibang ugali nang manga tagalog, at aco,i, natotoua nang di hamac, sa paquiquinig co nang caniyang matitinong catouiran at casagutan sa lahat nang bagay na aming pinag-uusapan.
Isang gabi, ay tinucso co ang matanda, na ang uica co baga sa caniya.
Cung cayo, po,i, nag-aral sa Maynila nang caunti man lamang; cung cayo, po, anaquin, ay natuto nang uicang castila man lamang, ay segurong-seguro cayo,i, naguing directorcillo dito sa inyong bayan, at macaquiquita, po, cayo sa Tribunal nang pagcabuhay ninyo na ualang malaquing capagurang paris ngayon, na cung ibig, po, ninyong cumita nang maipacacain sa inyong manga anac at asaua, ay cailangan, po, na cayo,i, magbangon nang maaga, at humauac nang calabao, at dumilig muna nang lupa nang inyong pauis, bago, po, cayo,i, macaquita nang maisusustento sa inyong familia.
¡Ay ina co! ¡Cahimanauari houag na acong nag-uica nang ganoong uica!
Nagalit na di ano lamang ang matanda; at nagbucang bibig nang lintic, at iba,t, iba pang ganito; na ang isip co baga siya,i, nabalio, o napaano caya. Subali,t, pagcamayamaya, at nang lumipas-lipas na ang caniyang biglang galit, ay nangusap sa aquin nang gayon:
— Patauarin, po, ninyo aco; ipatauad, po, ninyo sa aquin ang pagpapaualang galang co, po, sa inyo.
— Aco, po, ang sagot co; aco, po, ang dapat patauarin ninyo, sapagca,t, aco,I, siyang nagbigay galit sa inyo, baga man po,i, hindi inaabot nang aquing pag-iisip, cung ano,t, anong iquinagagalit ninyo sa aquing sinalita.
— Houag, po, ninyo acong cayamutan ang uica ni matandang Basio; houag, po, ninyo acong cainipan, at matatalastas din po, ninyo cung baquit nasira ang aquing loob doon sa sinabi, ninyong tungcol sa pag-aaral nang uicang castila, at sa pagdidirectorcillo.
Inyo pong salitain ang uica co, ang balang maguing gusto ninyo, at malaqui ang toua cong maquinig sa inyo.
Ang una-unang ibig co pong maalaman ninyo, ay ang naguing buhay cong magmula sa pagcabata co, na hangan dito sa oras, na hinaharap natin, at saca,i, sasalaysayon co, po, sa inyo ang puno at dahilan nang pagcagalit co sa inyong salita cangina.
Cayo, po ang bahala, ang sagot co. Umupo lamang tayo dito sa papag, at habaa,t, habaan, po, ninyo ang inyong salita, na hindi co, po, cayong cayayamutan.
Cung ganoon, po, aco,i, sasapol na.
Aco, po, ang uica nang matandang Basio, ay anac nang taong mahihirap, na manga maglulupa, manga opahan, subali,t, matatacutin sa Dios. Maliit na maliitpa aco, na hindi pa halos marunong magusap, ay pilipit na, po, acong pumasoc sa escuelahan arao-arao na ualang falla.
Ang aquin pong maestro, ay isang mabait na mabait na matanda, na ang ngala,i, si Gregorio, na cung taunguin naming manga bata,i, cacang Yoyo. Totoong naibiguin siya sa aming escuela, nguni,t, mabagsic, po, namang siyang totoo, cung cami ay sumasala sa leccion, o sa iba,t, ibang itinuturo niya sa amin. Uala pong sino sa kaniya; ang may casalana ay pinarurusahan nang tapat na parusa, ay siya na; hindi, po, niya tinitingnan, cung ang batang nacacasala ay anac nang mayayaman o mahihirap na tauo. Ang caniyang sinusunod ay ang catampatan; sa macatouid: ang dapat pong parusahan, ay pinarurursahan, niya, at ang dapat purihin ay pinupuri niya, maguing sino ang tinatamaan.
Caya, po, malaqui ang aming tacot sa maestrong yaon, at malaqui, po, naman aming pag-galang at pag-ibig sa caniya. Dahilan dito,i, cami pong manga bata,i, sunod sunuran sa caniya, na ang cadalasa,i, hindi pa tapos ang caniyang utos sa amin, ay cami patacbo na sa pagsunod nang ipanag-uutos niya sa amin.
Yaon pong matandang yaon ay totoong quinacaibiga,t, guinagalangan nang boong bayan, baga man hindi siya marunong nang uicang castila, na paris nitong manga maestrong bagong litao ngayon, na ang pangala,i, normal, na cahima,t, casing-itim co, o maitim pa sa aquin, ay nagsosoot nang levita o cung ano cayang tauag doon sa isinosoot nilang damit, at naquiquipantay sila sa mga Capitan, at sa manga Cura pa, na, (tabi sa di gayon,) tila,i, cung sino silang mahal na tauo.
Ang naturan cong matandang maestro namin ay ualang sariling calooban, bagay sa pagtuturo at pangungosiua sa aming manga bata. Hindi siya cumiquilos; hindi siya nagbibigay nang bagong utos, cundi cumuha siya muna nang tanong at sanguni sa aming maguinoong Capitan, at lalong-lalo sa aming cagalang-galang na Padre Cura. Caya, po, matanda at bata ay umaalinsunod sa caniya, palibhasa,i, talastas nang lahat, na hindi siya mangangahas na mag-utos nang anoman, cundi naalaman muna nang aming Cura.
¿Baca, po,? ang tanong sa aquin ni tandang Basio, pagdating dito sa lugar na ito nang caniyang salita; ¿maca, po,i, iquinayayamot, po, ninyo itong aquing mahabang salita?
Hindi po, hindi po, ang aquing sagot sa caniya; caya ituloy po, ninyo,t, ituloy ang inyong historia, na cahit anong haba, ay mamasarapin cong paquingan.
Salamat, po ang uicang ganti nang matanda. Ngayon, po, aniya, ay iuurong co nang caunti ang aquing salita, at sasabihin co, po, sa inyo, na cung mahigpit ang aquing maestro, ay lalo pa pong mahigpit ang aquing magulang. Tingnan, po, ninyo ang canilang guinagaua.
Pagdating co, po, sa bahay na mangaling sa escuelahan, ay sinusulit, po, aco nang sinusulit nang aquing manga magulang, na cung ano,t, ano cayang natutuhan sa arao na yaon; at cung ano,t, anong bilin sa aquin nang maestro; at cung ano,t, anong guinaua co; at cung ano,t, ano pa, po, na lubhang marami, Sa pagsusulit pong ito,i, ang catotohanan, po, ang aquing sinasabi at isinasagot, at malaqui pong totoo ang tacot cong magsabi nang casinungalingan sa aquing magulang.
Sa dacong gabi, at pagcatapos nang aming hapunan, na ang cadalasan po,i, canin lamang na ualang ulam, o mayroon mang ulam, ay caunting bayabas, o dulong, o saguin, o canduli, o hipon caya ay quinacalong aco nang aquing ama, o nang aquing ina, at sari-sari, po, ang itinuturo nila sa aquin. Mayroon, po, sa pagdadasal; may sa pagcocompisal: may sa paquiquinabang, may sa paquiquipagcapoua tauo, at sa iba,t, iba pang catungculan nang tauong cristiano, ayon sa inaabot nang canilang pag-iisip, at magandang calooban nila sa aquin.
Dito, po, sa lagay na ito, ay lumalacad nang lumalacad ang panahon, at aco po,i, nacapagcompisal na, at nacapagcomulgar, cung macailan na; at marunong na, po, acong bumasa, sumulat at nang caunting cuenta; at caalam-alam co ay sumapit na aco sa cabagongtauohan.
Nang magcagayon; aco po,i, nananaghiling totoo sa capoua cong bagongtauong naquiquita cong gumagala cung gabi, at lumiligao cung saan-saan, sa pahintulot nang canilang magulang. Caya, po, minsan, dala nang aquing capanaghilian, ay nangusap aco sa aquing tatay sa boong galang nang ganito:
Tatay, ¿baquit, po,i, hindi ninyo acong pahintulutan, na manaog at lumigao-ligao, at sumaya-saya diyan sa bayan na para bagang naquiquita cong guinagaua nang capoua cong bagongtauo?
Nang maringig, po, nang tatay co itong aquing capamanhican sa caniya, tila po,i, natataua-taua, at tila naman namamangot-mangot, nguni,t, hindi siya nagalit, bagcos sumagot sa aquin nang banayad na banayad nang gayon:
Basio, icao,i, anac co; icao ay iisa-isang anac co, na minamahal cong totoo, at minamabait co pa; subalit, ica,i, batang pa; ica,i, isang hangal pa, na hindi pa marunong na cumilala nang mga silo at carayaan nang demonio, nang manga lamang bayan at nang saruling catauoan caya, inaalala co, na baca sacali, cung cata'i; pahintulutang manaog at lumigao diyang paris nga nang guinagaua nang caramihan nang casingbata mo, ay lumubog ca sa putican, at palubugin mo pati ang magulang mo, at mapahamac nang para-para ang ating caloloua. Caya houag cang managili, Basio, sa maling caugalian nang capoua nating tagalog, na ang sagot nila baga, cung sila,i, sisihing tungcol sa manga ugaling ito, ay: may bait din, anila, ang canilang manga anac; at cung itong canilang anac ay nalulubog na sa guitna nang putican, ay ang quinacatouiran nang magulang ay gayon: siyang talaga nang Panginoong Dios, bago bago,i, casalanan nilang sarili, dahilan sa canilang capabayaan, at dahilan sa capahintulutan nila sa canilang manga anac na lumagay sa panganib na icalulubog nila. Houag mong alalahin, Basio, iyang manga bagay na iyan, sapagca,t, cung may aua ang Panginoon Dios ay macaquiquita ca rin nang pacacasalan, di man icao,i, lumigao.
Pinaquingan co, pong, maigui itong hatol nang tatay co, at baga man, tila, may cumucutcot at humahalucay sa aquing dibdib, ay umayon aco,t, umalinsunod sa calooban nang aquing magulang nang puspos na pagsunod; At ngayong oras na ito,i, masasabi co, po, sa inyo, na aco,i, nagpapasalamat at nagpapasalamat nang maraming-marami sa aquing namatay na ama, dahilan sa magaling na pagtuturo niya sa aquin. Seguro, po,i, mahahango na, po, ninyo dito sa aquing sinalita ang naguing calagayan co, niyong aco,i, bagong tauo at soltero: subali,t, gayon man, ay sasalaysayin co, po, sa inyo, na ualang palico-licong sabi.
Ang naguing buhay co, po, niyong panahong yaon, ay ganito. Pag-umagaumaga na madilim pa, ay guiniguising aco nang aquing tatay, ¡saan di, po, at aco,i, matuluguin, palibhasa,i, bata pa,! at pagcabangon ay nagdadasal cami nang caunting pagpasalamat sa Panginoon Dios, at inumaga caming buhay pa. Tuloy nagsisimba caming dalaua nang tatay,co, cung maaga ang Misa, at hangan cami, po,i, nasasasimbahan, ay naghahanda ang aquing ina nang ano-anomang maipacain o maipainom sa aming magtatay, at masama po, rao, ang uica ni inda, na cami ay pasasatrabajo na ualang laman ang sicmura.
Caya pangangaling, po, namin sa Simbahan ay cumacain, po, cami, o humihigop caya nang balang nacayanan ihanda ni ina, at siya na, po, yaon na, po, cami nang tatay sa amin-aming guinagaua, na ualang oui cami sa bahay cundi nang sangdaling oras sa pag-aalmorsal, nang dacong á las nueve, at saca sa pagcain nang tanghaliang pagtugtog nang á las doce, cung sacali,t, hindi, po, cami pinacacain nang may patrabajo o nagpapagaua sa amin.
Pag-oui, po, namin cung gabi, na pagcatapos nang aming gaua, ay pinahahapon co, po, ang aming mga hayop, o liniligpit co caya ang manga casangcapang aming guinamit. Nagpapahinga, po, cami nang caunti, at tuloy nagdadasal cami nang santo Rosario, na ualang capalla-palla gabi-gabi, maguing ano ang hirap nang catauoan namin ni tatay. Ang mimatouid ni Ina, cun cami dumadaing, ay ganoon: Ang pagdarasal, aniya, nang santong Rosariong gabi-gabi, ay hindi nagbibigay pagod, cundi bagcus isang malaquing caguinhauahan nang caloloua,t, catauoan.
Pagcatapos nang dasal namin, cami, po,i, cumacain nang hapunan, at saca nagsasalitaan cami nang caunting casama nang aming capitbahay at ibang caquilalang napaparoon sa bahay, at pagtugtug nang á las diez, ay ligpit na caming lahat sa cani-canilang bahay at bahig, at ang minamatouid, po, nang tatay co, ay masamang totoo, rao, na mapuyat cung gabi ang tauong nagpa paupa, sapagca,t, cung umaga,i, mag aantoc at matatamad tuloy.
Doon, po, sa buhay at lagay cong yaon, ay mayroon acong nararamdamang isang bagay, na di matatalastas co ang pinangagalingan. Aco, po,i, hindi lumiligao; hindi palagala; hindi palapanaog; uala rin sa loob co ang pag-aasua; ay, ¿cung baquit, po, aco,i, guinitian nang pag-ibig sa isang dalagang capitbahay co, po, at casing edad co naman.
Pinaglabanan co pong totoo, at pinangatauonan cong patayi,t, bunutin itong minamasama cong binhing tumutubo sa aquing dibdib, at hindi co, po, macuhang patayin, cundi bagcus, ang damdam co, po,i, lalo,t, lalong lumalago at tumataimtim sa aquing puso. Gayon man, ay pinipiguil cong maigui ang aquing calooban at hindi nagsalita sa babaying yaon nang isa mang uica lamang tungcol sa humahalungcay nang loob co. Cami, po, lamang ay nagbabatian nang ugaling bati nang manga capitbahay, at siya na, po.
Subali,t, sa hindi co, po, matiis itong nangyayari sa aquin, na iquinagugulong totoo nang aquing loob at pag-iisip, tulog man, o quisin man aco, ay ninanasa cong totoong ipahayag sa nanay co itong bagay na ito; caya, po, minsang nagcataong cami ni inda ay nag-iisa sa bahay, ay binucsan co ang aquing loob cay nanay, at nag-uica aco sa caniya nang ganoon:
Nanay, mayroon,po, acong ibubulong sa inyo; datapua,t, houag, po, cayong magalit sa aquin, cung sacali,t, mali ang aquing sasabihin.
Baliu at baliu ca, ang uica sa aquin ni ina. ¿Baquit, aniya, baquit aco,i, magagalit sa iyo, maguing ano ang ibubulong mo sa aquin? ¿Di baga sinabi co,t, ipinagbilin sa iyo, na houag mong ilihim sa aquin ang ano-anomang mangyayari sa iyo, o nararamdaman mo caya, nang cata,i, gamutin, cung cailangan mo ang gamot; nang cata,i, aliuin, cung cailangan mo ang aliu; nang cata,i, hatulan, cung cailangan mo ang matouid na hatol; at nang cata baga,i, paloi,t, parusahan, cung cailangan mo ang palo at parusa? Caya, magsabi ca na, at houag cang matacot, at hindi aco magagalit. ¡Segurong-seguro, ang dagdag na uica ni nanay, segurong-seguro icao,i, may novia, cung caya,i, palico-lico ang iyong salita! ¿Ay ano, di baga totoo?
Baga man, po, nahiya acong totoo dito sa uinica ni nanay, ay nagpacatapang din aco, at tila,i, nagcaroon nang caunting lacas ang aquing loob caya ang sagot co sa aquing ina,i, ganito:
Nanay, cung sa natuturang novia,i, uala, po, acong novia; subali,t, mayroon dito sa ating calapit isang dalaga, na palagui pong sumasagui sa aquing loob at pag-iisip, dahilan sa minamabait cong totoo siya, at minamagaling co naman ang caniyang ugali. Di co, po, mapagpag-pagpag ang pag-alaala sa caniya arao,t, gabi. ¿Ano pa, po? Cung sasabihin co, po, ang lahat nasasacalooban co, ay sasabihin co, po, sa inyo, na ang ibig at nasa aquing loob, ay ang siya lamang at houag ang iba, ang maguing asaua co, cung baga pahintulutan nang Panginoon Dios, na aco,i, mag-aasaua.
¿At sino, ang tanong sa aquin ni inda, sino cayang ngalan niyang dalagang sinasabi mo, sapagca,t, dito sa ating calapit ay maraming dalaga?
Ang pangalan, po,i, Ceciliang anac ni Alguacil Juancho Catouiran, ang sagot co.
¡Ay picaro-picaro!, ang sigao ni ina ¡Marunong ca palang pumili!. At tuloy niyapos aco, gaua, yata, nang malaquing toua niya, at nag-uica sa aquin nang gayon:
Pabayaan mo, Basio, at houag mong alalahanin iyang manga bagay na iyan, at acong bahala sa tatay mo.
Pinabayaan co nga, po, at hindi na acong umimic tungcol sa manga bagay na yaon; datapoua,t, nang maguing tatlong lingong magmula niyong pagbubulongan naming mag-ina, at casalucuyan caming anac ay ang-iisa sa bahay, ay nagtanong sa aquin si tatay gayon:
—¿Ano baga icao, Basio; icao,i, may edad na, gusto mo cayang mag-asaua na?
—Aco,po, ang sagot co, aco po,i, sunod sunoran sa inyo; cung ano, po, ang inyong calooban, ay siya ang calooban co.
—¿Icao baga,i, may catipan o novia caya? Sabihin mo sa aquin ang totoo.
—Uala, po, acong catipan.
—¿Ay baquit ang sabi sa aquin nang inda mo, na icao,i, may gusto cay Siliang (Cecilia) anac ni Alguacil Juancho?
—Totoo, po, iyang sinabi sa inyo ni inda, subali,t, uala acong catipanan ni salitaan man cay Silia.
¿Ay ano, gusto mo baga, o hindi mag-asaua cay Silia.
—Gusto co, po, cung gusto po, ninyo, cung hindi, ay hindi, po.
—Cung ganoon, ang uica ni tatay, cung ganoon ay sumalunga ca na bucas at tumaga ca nang isang limang punong cauayan, at aco nama,i, magpapacuha nang cugon at ating pag-iiguihing icoi icoi ang manga casiraan nitong ating bahay. Sapagca,t, ang salitaan namin ni Alguacil Juancho, ay sa isang sabado, cung may aua ang Panginoon Dios, ay haharap na cayo ni Silia sa ating Padre Cura, nang cayo,i, matauag na sa Simbahan, cung baga gusto at calooban ninyong dalaua. Caya pinagcaisahan namin ni mamang Juancho, na mula ngayon ay ipagsasama quita gabi-gabi sa caniyang bahay, nang cayo ni Silia,i, magcausap nang inyong sarili sa aming harap, nang cayo,i, magcaquilalang mabuti, at nang maalaman din namin ang nasasacalooban ninyo, bago cayo,i, humarap sa ating mahal na Cura.
Nagaua, po,t, nasunod yaong lahat na sinabi sa aquin ni ama, at iba,t, iba pa; datapoua,t, lilisanin co po, iyang lahat na iyan, at sasabihin co, po, sa inyo sa maraling salita na: aua nang Panginoon Dios, cami ni Silia,i, nacasal din; nag-anac, po, cami nang marami; at sa tulong nang mahal na Virgen, ay hindi nasira ang aming capayapaang magmula niyong cami casalin, na hangan ngayong oras na ito.
Cung anong naquiquita co pong inuugali nang aquing ama sa aquing ina, at cung anong iniaasal nang magulang co sa aquin, ay siya co pong guinayaha,t, inuugali sa aquing asaua at manga anac at sa malaquing aua nang Poon, ay cami nagcacasundo nang maigui, at hindi cami naualan nang aming canin sa arao-arao, mahirap man caming tauo.
Naito, po, ang sulong na salita ni tandang Basio, naito, po, ang pitong anac cong nabubuhay. Inyo, pong tingnan, at inyo pong sulitin, at sila,i, para-parang marurunong na magdasal, bumasa, sumulat at nang caunting cuenta pa; at bucod dito,i, sila pong lahat babayi at lalaqui, ay marurunong pang mag-araro, magtanim, umalit, mangahoy, manahi at mangosina. Datapoua,t, houag, po, ninyong causapin sila sa uicang castila, at baual na baual co, po, sa canilang lahat ang pag-aaral, at ang pagsambit man lamang nang iisa-isang uicang castila.
—¿At baquit, po, gayon ang inyong gaua,t, utos? Ang tanong co sa matanda. ¿Di baga lalong mabuti, na ang naalaman na nang inyong manga anac, ay patungan pa,t, dagdagan nang pagcacaalam nang uicang castila?
—Hindi, po, hindi, po, ang biglang sagot ni tandang Basio. Ang castila, aniya,i, castila, at ang indio ay indio. Ang ongo, ang uica pa niya, ang ongo,i, sootan man ninyo nang baro at saloual, ay ongo rin at hindi tauo.
—Oo nga, po, ang uica co; subali,t, pacatandaan, po, ninyo, na ang carunungan ay hindi nacacahalang sa anoman, cundi bagcus ay nacatutulong sa atin sa maraming totoong manga bagay-bagay sa caloloua,t, catauoan dito sa mundo.
—Tunay, po, ang inyong sabi, ang ulit nang matanda; subali,t, aniya, sa naquiquita co, po, sa namamasdan co; at sa nababalitan co, po, sa buhay cong ito,i, hindi co, po, ibig na ang manga tagalog, ang mga indio, alalaon, ay mag-aral nang uicang castila.
Ang pinaniniualaan co, pong totoo at sinusunod co, ay ang casabihan nang aquing namatay na ama, (¡ingatan nang Panginoon Dios!) na ang madalas na sabi niya baga, ay ganito: Ang mga tagalog, ang mga indio baga, aniya, na humihiualay, o pinahihiualay caya sa calabao, ay ang cadalasa,i, naguiguing masama at palamarang tauo sa Dios at sa Hari.
Cung caya, po,i, sumama ang loob co, at nagalit pa aco, nang sabihin, po, ninyo sa aquin, na cung ano,t, di aco nag-aaral nang uicang castila.
Tungcol, po, sa manga bagay na ito,i, maraming-marami acong sucat salitain sa inyo. Subali,t, po, sapagca,t, hating gabi na ngayon, ay tayo,i, lumigpit muna, cung baga minamatapat ninyo, at bucas, po, cung may aua ang P. Dios, ay sasalaysayin co, po, sa inyo ang lahat-lahat na isinasaloob co,t, inaabot nang aquing pag-iisip, bagay dito sa ating pinag-usapan, at ipaquiquita co pa, po, sa inyo ang isang casulatan nang tatay co, na iniingatan co,t, itinatago sa cailaliman nang aquing caban, tungcol sa nangyari sa isang mag-anac na tagarito rin sa aquing bayan nang Tanay.
Nang maringig co itong salita nang quinacaibigan cong matanda, ay nagpaalam na aco sa caniya, at ang uica co lamang:
¿Maca, po, cayo,i, nayayamot na sa aquin, dahilan sa pinupuyat co, po, cayong palagui?
—Hindi, po, ang sagot ni mamang Basio, hindi, po, aco nayayamot, bagcus, po,i, malaquing malaqui ang toua cong maquipagsalita sa inyo, palibhasa,i, cayo, po,i, marunong cumilala nang catouiran co, o nang hindi caya catouiran, at marunong din, po, cayong humalang sa aquin, cung baga aco,i, nagcacamali….
Aco,i, umoui na; at nang dumating aco sa aquing tinutuluyang bahay, ay guinuguni-guni cong palagui, na cung ano caya ang napapalaman sa casulatang ipaquiquita sa aquin nang caquilala cong si tandang Basio.
Sari-sari ang napapasaisip co; at baga man pinapagpag co, ay hindi co rin maitapon tapon sa aquing calooban ang pagalaala nang naturan cong casulatan; at dahilan dito,i, uala acong catulog-tulog niyong magdamag na yaon.
Caya ang ibig co, baga, at ang ninanasa cong toto,i, sumicat na ang arao, at lumubog tuloy, nang gumabi agad at macaquita aco at macabasa nang inulit cong casulatan. At, palibhasa,i, ang panahon ay ualang catiguil-tiguil sa caniyang paglacad, maigui man, o masama man ang simoy nang hangin, o ang singao nang lupa, ay dumating din ang oras, na tinutucoy co sa pagdalao sa aquing quinacaibigan matanda, at agad-agad ay naparoon aco sa caniyang bahay.
Nang aco,i, dumating sa bahay nang matanda, ay nagrorosario pa silang mag-anac; caya aco,i, nag-antay, at umupo aco sa liputan nang bacuran, hangan sa natapos ang canilang pagdarasal.
Pagcatapos nang canilang dasal, ay sumungao si tandang Basio sa bintana, at pagcaquita sa aquin, ay sumigao nang gayon:
—¡Aba! ¡cayo, po, pala,i, naririyan! Cami, po,i, inyong patatauarin, at cayo po,i, pinaantay namin diyan sa hamogan.
—Uala, po, ang sagot co, uala, po, acong sucat na ipatuad sa inyo, at uala, po, cayong casalanan sa aquin. Aco pong mag-isa ang tunay na may casalanan, sapagca,t, inaagapan co ang aqauing pagparito.
—¿At comusta, po, cayo? Cayo, po, yata,i, naligo cangina sa bucal.
—Siya nga, po, ang aquing sagot, doon aco,i, naligo canginang umaga, at namaril acong tuloy nang caunting oras sa manga tabing palayan.
Pagcatapos nitong aming pagbabatia,t, pagcocomustahan, ay pumanhic na aco sa canilang bahay, at capagcaraca,i, sumigao si tandang Basio nang gayon: ¡Silia! ¡Silia!…. cunin mo yaong balutang natatabi sa loob nang aquing caban, doon sa ilalim nang manga damit.
Pagca maya-maya,i, ito na si tandang Siliang may taglay ang naturang balutan na iniabot sa caniyang asaua. Binuclat ni matandang Basio, at hinango roon ang isang parang librong munti, at ang uica niya sa aquin:
—Ito, po, aniya, ang casulatang sinabi co sa inyo cagabi. Cung gusto, po, ninyong basahin, ay basahin, po, ninyo, at cung ang gusto, po, ninyo, na aco,i, siyang bumasa, ay babasahin co, po.
—Cayo na, po, ang aquing sabi cay tandang Basio, cayo na, po, ang bumasa, at paquiquingan co.
—Salamat, po, cung siya ang inyong gusto. Subali,t, bago cong sapulan ang pagbasa nito,i, mayroon, po, acong ipahahayag sa inyo.
—Cayo, po, ang bahala, at aco,i, ayun-ayunan sa inyo.
—Salamat, po, ang ulit nang matanda; at tuloy nag-uica sa aquin nang gayon:
—Ito pong casulatan, ay guinaua nang aquing tatay, at palibhasa,i, siya,i, capoua co ring hangal, ay segurong-seguro, po,i, maraming mapipintasan ninyong salitang hindi matotouid. Datapoua,t, cung sa laman, po, ay totoong-totoo ang nalalaman dini; at cung caya,i, pinatotoohanan co, sapagca,t, inabot co, at naquilala co rin ang lahat nang tauong nasasambit dito sa tinatangnan cong libro.
—Houag, po, cayong, ang sagot co; houag, po, cayong mag-alaala niyan at nang anoman, at aco,i, isa ring hangal. Ang ibig co, po, lamang ay matalastas co ang laman niyang casulatang hinahauacan ninyo; caya, cung baga minamatapat, po, ninyo, ay inyong sapulan na.
—Cung ganoon, po, ay inyo, pong paquingan, at aco,i, sasapol na.
—Pagcasagot nang ganito ni tandang Basio, ay lumapit siya sa ilao, binuclat niya ang casulatan, pinahiran nang paño ang caniyang mata, suminga nang caunti, tumic-him pang dahan-dahan, at binasa niyang tuloy itong manga susonod, na isinalin co dito sa papel, na ualang culang at ualang labis:
Sa taong sanglibo, ualong daan at labing tatlo,i, mayroon dito sa bayan nang Tanay isang mag-anac na mayaman at mabait. Aapat silang catauo: ang ama,t, ina baga, at dalaua nilang anac, bucod ang manga alila.
Ang ngalan nang ama ay si D. Andres Baticot na Cabezang pasado, na cung tauaguin dito,i, si cabezang Dales; ang pangalan nang ina, ay si D.a Maria Di maniuala, na cung tauaguin ay si cabezang Angi; at ang ngalan naman nang canilang dalauang anac, ay si Prospero ang lalaqui, at si Felicitas ang babayi, na cung tauaguin ay si Proper at si Pili.
Dito sa boong bayang ito,i, uala cayong ibang mariringig cundi manga pagpupuri sa naturan cong manga tauo, palibhasa,i, mababanal sila,t, masimbahin; maauain sa manga pobre at mahihirap na tauo; masusunurin sa mga utos nang Dios, nang Padre Cura, at nang manga Justicia; na cung sabihin co sa catagang uica ay: ualang-ualang sucat ipagpintas sa canila sa ano pa mang bagay.
Lumaqui itong dalauang anac ni cabezang Dales, at naguing bagong tauo at dalaga, at baga man anac sila nang mayayaman, ay sila una-una,i, gumugusar nang manga catungculan nang bagong tauo at dalaga sa panahong yaon, sa pagrorosario baga, sa pagsisimba cung sabado, sa pagdarasal, sa paggamas sa patio nang Simbahan, at sa iba,t, iba pang ugaling gauin nang manga bagongtauo at dalaga.
Mahusay na mahusay ang asal nitong dalauang magcapatid, na si Pili, baga at si Proper. Marurunong din sila nang manga catungculan nang tauong cristiano at nang iba pang nauucol sa pagcabuhay, at sa paquiquipagcapoua tauo. ¿Ano pa?; ang pananamit nilang magcapatid, at ang quilos man nang canilang catauoan, ay tapat na tapat, na ualang cahalong capalaluan o calibugan.
¡Ay cung baquit naisipan nang mag-asaua ni cabezang Dales, na paluasin ang canilang anac na si Prospero sa Maynila nang mag-aral doon, anila, nang caunti!
Hindi co maiisip, hindi co naalaman, cung sinong manunucsong tauo,i, naguudioc sa canila sa gayong bagay!
* * *
Nang mabalitaan ni Felicitas itong manga naisipan nang caniyang magulang ay nalumbay siyang totoo; at sa malaquing caramdaman nang caniyang loob, ay nangusap siya sa caniyang tatay nang ganito:
—¿Totoo, po, baga, tatay, na paluluasin, po, ninyo si Prospero sa Maynila?
—Oo, ang sagot nang caniyang ama.
—¿At ano,t, paluluasin, po, ninyo?
—¡Balio ca! ang sigao ni cabezang Dales, ¡baliu ca!, nang siya,i, mag-aral-aral sa Maynila nang iba,t, ibang hindi mapag-aralan dito sa atin na para-para tayo,i, manga hangal, na ualang naalamang iba cundi cumain at mag-araro.
—Maano po, tatay, ay houag, po, ninyong paluasin si Prospero.
—¿At baquit?
—Ayauan co po; subali,t, masasabi co, po, sa inyo, na masamang-masamang totoo ang cotug nang aquing loob, at malaquing-malaqui, po, ang tacot co, na baca sacali,t, mapahamac ang aquing capatid, na minamahal at minamabait co pong totoo, cung paluasin, po ninyo siya sa Maynila.
—Houag cang magbaliu-baliu, Pili, ang sagot ni cabezang Andres. ¿Baquit, aniya, mapapahamac ang capatid mong si Proper, ganiyang cabait siya, paluasin co man siya sa Maynila?
—Hindi, po, aco macasagot sa inyo; datapoua,t, ¿di baga naquiquita po ninyo, o nabalitaan caya, ang nangyayari sa caramihan nang batang pinapag-aral sa Maynila, na mababait na mababait sila, nang sila,i, umalis sa casiping nang canilang magulang, at pag-oui, po, nila sa canicanilang bayan, ay iba na ang canilang asal at ugali; na tabi sa di gayon, ay ualang-uala silang naalaman, cundi lumigao at gumala oras-oras; magsoot nang matitigas, at lumayao sa catauoan?
—¿Di baga naquiquita, po, ninyo, o nabalitaan caya, na pangagaling sa Maynila niyong manga nasabi cong bata, at cahit ano ang natutuhan nila doon; ay pagdating, po, rito sa bayan, o sa bayang canilang pinagbubuhatan; ay hindi na sila marurunong gumalang sa matatanda, at ang pagpupugay man po, sa manga puno, at sa manga Sacerdote ay hindi na guinagaua?
¿Di baga naquiquita, po, ninyo, o nabalitaan caya, na ang caramihan nating manga tagalog, tabi sa di ganoon, na nag-aaral sa Maynila, ay ualang ibang natutuhan doon cundi ang dilang capalamarahan sa canilang caloloua, at sa caloloua ang canilang capoua tauo?
Cayo, pong bahala, tatay; cayo rin, po, ang aming susundin; ngunit, ipinamamanhic co pong totoo sa inyo, na bago po, paluasin ninyo si Proper, ay cumuha, po, cayo muna nang tanong at sanguni sa ating mahal na Padre Cura, o sa iba cayang nacacaalam; maca, po, sacali; ang inyong casasapitan, ay malayong-malayo sa inyong hinahangad.
At saca, po, tatay; ay alalahain, po, ninyo, na sa pagcacamit nang langit, ay hindi cailangang mag-aral muna nang uicang castila at canones, o cung ano pong ngalan niyong pinag-aaralan nang manga estudiante sa Maynila, at madalas naringig co, po, sa manga Confessor, at binasa co pa sa manga libro, na, cung sa Panginoon Dios, ay ualang castila, ualang tagalog, ualang ingles, ualang inchic, ualang mahirap, ualang mayaman, ualang marunong at ualang hangal; tayo,i, para-parang hohocoman niya, at ayon sa ating manga gaua, ay ganoon din ang caniyang ganti o parusa sa atin.
Baga man ticang-tica nang loob ni cabezang Andres, na paluluasi,t, paluluasin sa Maynila ang caniyang anac, na si Prospero, ay pinaquingan din ang matouid, at malaman, at mainit na salita ni Felicitas; at baga man hindi sumagot cay Pili, doon sa oras na yaon, nang isa mang uica, ay nang quinabucasan niyon, ay naparoon si cabezang Dales sa Convento, hinanap niya ang aming mahal na Padre Cura, at doon cumuha nang sanguni.
* * *
Ang Cura dito sa amin, niyong panahong yaon, ay baga man castila, (siya,i, Franciscano na paris nang manga hinalinhan niya, at nang manga humalili sa caniya), baga man castila, anaquin, ay tagalog na tagalog cung sa pangungusap; at palibhasa,i, matagal siyang totoo dito sa catagaloga,i, naalaman niya ang lahat na manga asal at ugali naming manga indio. Caya nang humarap sa caniya si cabezang Dales, at ipinahayag sa caniya ang talagang isasanguni sa caniya, ay sinagutan siya nang aming cagalang-galang na Padre Cura nang isang mahaba at malinao na sagot, na sasaclauin co dito sa maicsing salitang susunod:
—Mabuting-mabuti ang uica nang Padre Cura, mabuting-mabuti ang inaacala mo, Andres: palibhasa,i, maigui nga, na ang tauo,i, mag-aral nang mag-aral, hangang macacayanan niya, nang manga bagay-bagay na carunungan, na macatutulong sa caniya sa manga iba,t, ibang calagayan natin dito sa lupa. Caya, naguing cauicaan nang manga pantas na marurunong, na ang carunungan ay hindi nacabibigat, cundi nacagagaan nang manga pasan natin dito sa mundo. Nguni,t, mayroon acong itatanong sa iyo.
—Cayo pong bahala, ang uica ni cabezang Dales.
—¿Ano caya ang hinahangad mo, o hinahabol mo baga sa anac mong si Prospero, dito sa pagpapaluas mo sa caniya sa Maynila?
—Uala, po, acong ibang hinahabol at ninanasa sa aquing anac cundi ang siya po,i, matuto nang caunti sa Maynila.
¿Ay ano, ang ulit nang Cura, ay ano, di baga siya,i, marunong nang dasal?
—Marunong, po.
—¿Di baga siya,i, marunong bumasa, sumulat at nang manga cuenta pa?
—Aua, po, nang Panginoon Dios, ay naalaman nang anac co iyang manga bagay na iyan.
—¿Di caya maalam si Prospero nang mag-araro, mag-alaga nang calabao, mangahuy, at nang iba,t, iba pang tungcol sa inyong pagcabuhay, at nang ucol naman sa manga catungculan nang tauong cristiano?
—Iyan pong lahat na iyan ay naalaman din ni Proper.
—Cung ganoon, ang uica nang Cura, cung ganoon; ¿ano pa ang hinahabol mo, o hinahanap mo cay Prospero?
—Ang ibig co, po lamang, Amo, ang uica ni Dales, ay ang mag-aral si Prospero nang caunting paquiquipagcapoua tauo, at natatanto rin, po, ninyo, na dito sa ating bayan, ay hangal na hangal ang tauo, na halos hindi marunong sumagot, cung causapin ninyo, cundi tanungin po, ninyo silang tungcol sa manga calabao, manga palayan, manga caingin o ibang ganito.
—Totoo iyang salita mo, Andres; subali,t, talastasin mo namang maigui, na malaquing-malaquing camaliang umasa, na ang isang puno nang sampaloc ay mamunga nang bayabas, at isang puno nang bayabas ay mamunga nang sampaloc. At itong camaliang ito,i, nasasainyong lahat halos, na bihirang-bihira ang hindi nararamay sa camaliang ito. Caya ang nangyayari sa caramihan ninyong manga indio, maguing tagalog, maguing visaya, maguing vicol, pangpango, ilocano, etc. etc., ay gayon:
Mayroon cayong caunting salapi, at nagcaanac cayo nang lalaqui, at capagcaraca,i, tinutucso cayo nang demonio, o nang inyong capoua tauo, o nang inyong sariling cahunghangan o capalaluan, na paluasin baga ninyo sa Maynila ang inyong anac na lalaqui, nang doon siya,i, mag-aral; at hindi ninyong sinusubucan muna,t, pinagmamasdan itong inyong anac, cung mabait baga at matalinong siya, o matalas caya o mapurol ang caniyang ulo, ang caniyang pag-iisip, sa macatouid.
Ang inyong guinagaua lamang sa manga cataonang ganito, at ang inyong iniisip at guinugunamgunam lamang, ay cung quinacaya baga ninyo, o hindi quinacaya ang pagbabayad nang pag-aaral at pagtira nang inyong anac sa Maynila; at cung baga inaacala ninyong nacacayanan din, ay isinusulong ninyo ang inyong banta,t, calooban, at siya na.
Dahilan dito sa inyong asal, ang nangyayaring cadalasa,i, natutunao lamang ang inyong salapi, at ang manga anac ninyo,i, ualang ibang pinag-aaralan sa Maynila, cundi manga capillohan, capalauolaan, capalamarahan, at iba,t, iba pang masasamang ugali.
Cung dito, ang tuloy na salita nang aming mahal na Padre Cura, cung dito sa anac mong si Prospero, ay masasabi co sa iyo, na minamabait co,t, minamagaling cong tauo, at inaari co siyang mabuting cristiano at masunuring anac. Subali,t, cung sa aquing pagmamasid sa caniya, ay tila,i, may capurulan ang caniyang ulo, caya inaalaala co, na baca sacali,t, cung paluasin mo siya sa Maynila, ay hindi lamang hindi matuto ang inaacala mong matutuhan niya roon, cundi bagcus ay masira at mauala pa ang caniyang cabaita,t, cagalingan, at ang humalili dito,i, ang capusungan at capalaluan.
Caya ang hatol co at ang aquing sagot sa manga ipinahayag mo at itinanong mo sa aquin ay gayon: Houag mong paluasin si Prospero sa Maynila: sapagca,t, ngayon siya,i, mabait na anac, mahusay na binata, masunuring cristiano at mabuting cababayan; nguni,t, cung paluasin mo siya,i, hindi natin naalaman ang caniyang casasapitan.
—Salamat, po, ang ulit ni cabezang Dales, salamat, po, at aco,i, inaaralan ninyo,t, hinahatulan nang magagaling; datapoua,t, cundi icagagalit nang aquing Panginoon, ay mayroon, po, acong sasabihin sa inyo.
—Hindi, ang banayad na sagot nang aming Cura, hindi aco magagalit; caya magsabi ca nang balang maguing calooban mo, at sasagutin co nang macacayanan co.
—Ang aquin pong sasabihing ayon sa inaabot nang mababao cong pag-iisip, ay ganito: ang uica ni cabezang Dales. Na tila po,i, ang laman nang manga sinalita ninyo sa aquin, ay ang houag bagang mag-aral caming manga indio nang manga iba,t, ibang naalama,t, pinag-aaralan ninyong manga castilla….
—Hindi at hindi, ang biglang sagot nang Cura, hindi iyan ang cahulugan nang manga sinalita co sa iyo. Maling-mali, Andres, ang caisipan mo. At cung sa aquin, ay hindi lamang hindi co inaalis, cundi minamagaling cong totoo, na ang manga indio,i, mag-aral nang balan nang carunungang maguing sa pagmemedico, maguing sa pagmamaestro, maguing sa pagpapare, maguing sa pag-aabogado, o sa iba,t, iba cayang manga oficio at cacatouid baga, na sa sanglibong indiong nag-aaral sa Maynila, ay ang siam na raan at limang puo,i, ualang ibang natutuhan doon cundi manga capalaluan, manga casalbahian, manga casalauolaan, manga calayauan nang catauoan at ibang ganganito, at tinutunao pa nila ang salapi nang canilang magugulang.
Dito rin sa ating bayan ay mayroong maipaghalimbaua aco sa iyo:
¿Ano caya ang natutuhan sa Maynila ni Iscong anac ni Tenienteng Silinong Vacuna?
¿Ano baga ang pinag-aaralan sa Maynila ni Juliang anac ni Capitang Sicang Tinobuhan?
¿Ano caya ang naalama ni Basteng anac nang nasirang Maestrong Sensio, ganoong catagal siya sa Maynila, na cung sa aquing balita,i, mayroong ualo o siam na taon siya roon?
Ay ualang-ualang iba, cung sa naquiquita co at pinagmamasdan, cundi ang pagsosoot nang matitigas; ang pagmamarunong; ang pagpapaquialamin sa lahat nang bagay; ang panbababayi; ang pagbabangon nang usap sa manga ualang casaysayan, at ang pagpapalalo sa lahat. At saca hindi sila nagcocompisal sa panahon nang Santa Cuaresma; at magsimba man sila, cung Domingo at Fiestang pangilin, ay hindi guinagaua nila ito alang-alang sa pagsunod sa utos nang santa Iglesia, cundi nang sila,i, maquita, at sila nama,i, macaquita. At bucod dito,i, hinihicayat pa nila ang ibang tauo sa paggaua nang canilang guinagaua.
¿Di baga totoo ito, Andres? Icao rin ang magsabi, at mayroon ca naming mata, tayinga at pag-iisip na paris co. ¿Di baga totoo itong aquing sinasalita sa iyo?
—Houag, po, ang sagot ni cabezang Dales, houag pong maguing casiraan nang puri nang capoua tauo; datapoua,t, ay totoong-totoo ang inyong salita, at siyang naquiquita co, at naquiquita nating lahat dito sa bayan.
—Cung gayon, ang uica nang Cura, cung gayo,i, acalain mo, Andres, o hugutin mo caya dito sa nangyari at sa nangyayari cay Isco, cay Julian at cay Baste, acalain mo, anaquin, cung ano ang mangyayari sa anac mong si Propero, cung paluasin mo siya sa Maynila.
—Salamat, po, ang uinica ni cabezang Dales sa Cura, salamat, po, nang maraming-marami, at cung sana sa bulag, ay pinamumulat, po, ninyo ang aquing mata. Aco, po,i, nagpapaalam na sa inyo, cung uala, po, cayong ipag-uutos sa aquin.
—Adios, Andres, ang uica nang Cura, adios, Andres, at houag mong pahamacan itong hatol o pangangaral co sa iyo, sapagca,t, hindi nangagaling sa isang biglang sompong, cundi sa isang matagal at sadyang pagmamasid co nang inyong manga ugali at paquiquipagcapoua tauo….
* * *
Yumaon na si cabezang Dales sa Convento, at nagtuloy sa caniyang bahay, at palibhasa,i, balisa ang loob ni Felicitas, ay sinalubong niya sa pinto ang caniyang ama, at inosisa sa caniya, cung ano caya ang naguing hatol sa caniya nang Padre Cura, at ang sagot nang caniyang tatay ay ganoon:
—Ang hatol sa aquin nang ating Cura ay paris din nang hatol mo, na houag co bagang paluasin si Proper, na baca sacali, aniya,i, mapahamac. Datapoua,t, isipin co ma,t, isipin, ay hindi co matatalastas, cung baquit mapapahamac itong anac co, cung papag-aaralin co siya nang caunti sa Maynila.
—Tatay, ang maamong uica ni Pili; tatay, maano, po,i, sundin, po, ninyo ang hatol nang ating mahal na Cura, sapagca,t, siya ang ama nang ating caloloua, at segurong-seguro, po,i, hindi ihahatol niya sa inyo nang gayon, cundi talastas niya, na siyang matouid at tapat sa cagalingan natin.
—Siya nga, ang uica ni Dales, siya nga, nguni,t, tila nagugulo ang aquing pag-iisip, at ang loob co,i, catua, sapaca,t, hindi co matantong maigui ang tunay na cahulugan nang manga quinacatouiran sa aquin nang ating cagalang-galang na Padre Cura.
—Pabayaan, po, ninyo, tatay, ang ulit ni Pili, pabayaan, po, ninyo, tatay, iyang pag iisip na iyan, at houag, po, ninyong alalahanin iyang manga bagay na iyan. Cung ano, po, ang hatol sa inyo nang ating mahal na Padre Cura, ay siya po, ang inyong sundin, at hindi, po, cayo magcacasala sa ating Panginoon Dios.
Pagcasalita nang gayon ni Felicitas; ay umalis na ang caniyang ama at nagtuloy sa manga pag-gaua niya sa buquid; at buhat niyo,i, hindi pinag-uusapan nila itong manga bagay na ito; caya lagay na lagay ang loob ni Pili, at ang boong acala niya,i, hindi na paluluasin si Prospero sa Maynila.
Datapoua,t, nang maguing tatlong lingong magmula nang pagharap ni Dales sa aming Cura, at casalucuyang pinag-uusapan nang mag-ina ni Felicitas itong di pagluas ni Prospero sa Maynila, at casalsalang ipinahahayag ni Pili sa caniyang ina ang malaquing toua niya dahilan sa hindi pag-alis nang capatid, ay siyang pagdating ni cabezang Andres, at capagcaraca,i, tinauag niya ang mag-ina, at iniutos sa canila nang isang masiquip na utos, na agad-agad, ang uica, ay bumili sila nang cayo at gumaua sila nang maraming baro at salaual cay Proper, at maghanda pa sila nang manga paño, chapin, chinelas, toalla at nang baling cailangan; at sa isang lingo, aniya, ay paluluasin co si Proper sa Maynila, at pag-aaralin co doon nang caunti
¡Catacot-tacot ang pag-iyac ni Felicitas nang maringig niya itong utos nang caniyang ambal! Di mapalagay-lagay ang caniyang loob, at sari-saring paraan at capamanhican ang guinaua niya, nang houag baga matuloy ang gayong banta nang caniyang tatay. Nguni,t, nagbingi-bingihan si don Andres sa manga caraingan at sa manga luha nang caniyang anac na si Pili, at inulit nang inulit niya ang utos, na gauing madali nilang mag-ina ang ipinagaua sa canila.
Hangan ngayong oras na ito, na itinatala co sa papel ang nangyari sa maganac ni don Andres Baticot, ay hindi co maisip-isip, hindi aco macapag-aacala man lamang, cung sino caya ang nag-odyoc o humicayat sa naturang Dales, sa pagsouay sa matouid na hatol nang cagalang-galang na Padre Cura namin.
Cung sa aquing sarili, ay uala na acong ibang sucat na pagbintangan at paghinalaan, cundi ang mismong Demonio, o cung dili caya, ay ang pinacacatauoan nang Demonio dito sa bayan.
Houag magalit ang sino mang babasa nitong aquing casulatan, dahilan sa manga sinasalita co sa unahan nito, sapagca,t, maquiquilala rin niya dito sa itinutuloy cong historia, ang aquing catouiran.
Sa di macuha ni Felicitas sa manga capamanhica,t, caraingan, ang ninanasa nang caniyang loob, ang houag bagang paluasin si Proper sa Maynila, ay tumahimic na, at tumulong na siya sa caniyang inda sa paghahanda nang manga ipinahahanda sa canila ni cabezang Andres.
Pagcahanda na ang lahat, at nang dumating ang oras na tucoy, ay nagpaalam na ang mag-ama ni Prospero sa mag-ina ni Felicitas; at doon na, ang pag-iiyacan nilang lahat; doon na, ang paghahatulan nang isa,t, isa; doon na, ang pagbibilinan nang sari-saring bilin; doon na, ang pagdadalamhatian nang loob nang nangaaalis at nang nangaiiuan.
Bago magcaganito; sa macatouid baga; bago dumating ang arao na tinucoy ni cabezang Dales sa pagluas nilang mag-ama ni Proper, ay si Felicitas, na hindi lamang mabanal na mabanal na dalaga, cundi pa nama,i, matalas na matalas ang caniyang bait at pag-iisip, ay tinauag niya sa lihim ang caniyang capatid na si Prospero, at pinangaralan niya, nang mahabang oras, nang madlang bagay tungcol sa maguiguing bagong calagayan niya.
Pinaquingan ni Proper ang manga aral sa caniya nang caniyang ate o caca, (si Felicitas ang panganay), at ipinangaco niya cay Pili, na susundi,t, susundin niya ang lahat na manga hatol na yaon, at ang tica nang caniyang loob, ani Prospero, ay houag sumala sa ano pa mang bagay, at ang uica pa, na hindi niya,i, iaacsaya ang panahon, cundi bagcus ay mag-aaral at mag-aaral siya sa caniyang macacayanan, ayon sa gusto at calooban nang canilang magulang.
Yumaon na ang mag-ama ni Prospero, at nagtuloy sa Maynila; at nang umoui na si cabezang Dales na mangaling sa Maynila, ¡ay ina co! sinalubong siya ni cabezang Angi at ni Felicitas doon pa sa calzada, linapitan siya,t, linibutan, at quinosot pa nila ang caniyang damit nang cacacalvit sa caniya, na halos hindi pinatutuloy siya sa bahay, hangang di sumagot sa manga susong-susong tanong na guinaua nilang mag-ina.
—¿Comusta si Proper?, ang tanong ni cabezang Angi
—¿Ano, po, ang lagay ni Prospero?, ang tanong ni Pili.
—¿Mabuti, baga, ang bahay na quinatitirhan?, ang ulit ni cabezang Maria.
—¿Hindi, po, caya natatacot siya sa Maynila?, ang bagong tanong ni Felicitas.
—¡Maca, siya,i, nalulumbay roon!
—¡Maca, po, siya,i, magcasaquit doon sa quinatitirahan!
—¿Nacausap mo, baga, ang caniyang Catedratico?
—¿Inosisa, po, ninyo ang ugali nang caniyang casera?
Ito at iba pang lubhang maraming manga tanong, na pauang bigla at patong-patong, ang guinaua nang mag-ina ni Pili sa canilang asaua,t, ama, na si cabezang Dales baga, nang itong si Dales ay doroon pa sa calzada.
Sinagutan ni don Andres ang lahat na manga tinuran cong tanong nang mag-ina ni Pili; at polus na maigui, at polus na caaliu-aliu ang isinagot at ibinalita sa canilang tungcol cay Prospero, at ang uica pa ni Dales sa canila: — Houag ninyong alalahanin si Proper, at mabuting-mabuti ang caniyang lagay.
Malaqui ang toua ni cabezang Angi nang maringig ang sinasalita nang caniyang asaua; datapoua,t, ang loob ni Felicitas ay hindi mapalagay-lagay.
¿At saan di magcacagayon? Binasa niya sa manga libro, na ang manga anac, na malayo sa mata nang magugulang ay ang cadalasa,i, napapahamac at nauaualan nang cabaitan, at itong bagay na ito,i, siyang inaalaala niyang palagui arao at gabi; at siyang pinangangarap niya sa pagtulog, na hindi maalis-alis sa caniyang calooban itong pag-aalaalang ito.
Caya, magmula nang lumuas si Prospero, ay dinagdagan niya,t, dinagdagan ang caniyang manga dating panalangin, at ang hinihingi niya sa Panginoon Dios, ay iligtas at iadiya niya ang caniyang capatid sa dilang masasama.
Nang maguing dalauang buang buhat nang pag-alis ni Prospero dito sa bayan, ay may dumating sa Tribunal isang sulat, na galling sa correo, at ang nababasa sa sobre, o sa taquip, baga, nang sulat ay ganito: === Distrito de Morong.===
A la señorita doña Felicitas Baticot en el pueblo de Tanay.
Nagtauanang di hamac doon sa Tribunal ang manga oficiales, ang manga bantay, ang manga cuadrillero, at ang iba,t, ibang tauong naroroon sa Tribunal, pagcabasa ni testigong Carlos. (ingatan nang Panginoon Dios), ang sobre nang naturang sulat, at ang uica nang isa,t, isa:
—¿Sino, caya, itong señoritang bagong litao dito sa ating bayan?
—¿Sino, baga, itong mahal na Princesang natatago dito sa atin?
—¡Tayo pala, ang sigao nang isang matanda na Capitang pasado, na ang ngala,i, Pedrong Ilag, tayo pala,i, mahal ding tauo, at mayroon tayong manga cababayan na manga señorita!
At itong manga salitang ito,i, sinundan pa nang marami at sari-saring casistihan at capusongang di co sasabihin, palibhasa,i, mapag-uauari-uari rin nang capoua cong tagalog, at nang sinomang nacaquiquilala nang manga ugali at asal naming manga tagalog.
Nang macalipas-lipas na ang canilang pagtatauanan at pagsisistihan, ay ipinadala nang Alguacil mayor, na si Gabriel ang pangalan, ang nasabing sulat doon sa pinadadalhan.
Si cabezang Dales ang pinag-abutan nang bantay ang inulit na sulat; at nang basahin ni Dales ang nasusulat sa sobre, ay agad-agad iniabot cay Felicitas, at ang uica,t, sigao: — ¡Pili! ¡Pili!; parini ca; cunin mo; itong sulat ay para sa iyo; madali ca at basahin mo, at seguro,i, sulat nang capatid mo.
Nang mabasa ni Felicitas ang natatala sa taquip nang sulat, nang mabasa niya, anaquin, ang uicang: — Señorita; — ay sumamang lalo sa dati ang caniyang calooban; nguni,t, hindi ipinahalata niya sa caniyang magugulang; cundi binuclat niya ang sulat at binasa sa harap nila. Ang laman nang sulat ay ganito:
Pagcabasa ni tandang Basio itong manga sinusundan na salita, ay tiniclop niya ang casulatan, at ang uica niya sa aquin:
—Ito pong manga sulat ni Prospero at ni Felicitas na naquiquintal dito, at aquing babasahin, ay tunay na tunay na manga sulat nang naturang magcacapatid, na isinalin dito nang tatay co, na ualang culang at ualang labis. At nang cayo, po,i, maniuala dito sa aquing sinasalita, ay sasabihin co, po, sa inyo, na si Felicitas ay pamanquin sa pinsang boo nang tatay co; na sa macatouid, baga, si cabezang Angi ay pinsang boo nang aquing ama; at palibhasa,i, silang dalaua nang tatay co at ni Felicitas, ay nagcacaisang caloobang tungcol sa pagpapaluas ni cabezang Andres cay Prospero sa Maynila; ay ipinaquiquita ni Felicitas cay tatay ang baling isinusulat niya cay Proper, at gayon din naman ang manga isinusulat ni Prospero sa caniya. Caya, po, ualang ibang guinaua nang tatay co dito, cundi magsalin nang magsalin nang nasabing manga sulat, ng ipaquita sa caniya ni Pili.
At cung caya naalaman din nang aquin pong tatay ang laman nang sulat ni cabezang Angi, at ang casagutan sa caniya ni Proper, (na dito rin babasahin co); sapagca,t, ipinaquita naman ni Pili sa tatay co, niyong ipagbili ni cabezang Angi ang lahat na manga pag-aari nilang mag-ina, na dito ring sinasalaysay.
—¡Demasiado, po, cayong delicado!, ang sagot co cay tandang Basio sa uicang castila,t, tagalog: ¡Demasiado, po, cayong delicado! Cayo, po,i, bumasa nang bumasa, at malaqui, pong, totoo ang nasa cong maalaman ang caouian niyang historiang binabasa ninyo.
Itutuloy co, po, ngayon din, ang uica nang matanda. At cung caya aniya, sinaysay co, po, sa inyo itong manga bagay na ito, ay maca sacali,t, ang isip, po, ninyo, na pauang casinungalingan ang aquing binabasa, bago-bago,i, pulos na catotohanan ang nalalaman dito, at aco rin ang sacsi nang lahat.
—Ituloy, po, ninyo, ang uinica co sa aquing caibigang matanda, ituloy, po, ninyo ang pagbasa niyan, at para-parang pinaniniualaan co ang lahat na nasasaclao riyan.
—Salamat po; ang ganting uica sa aquin ni tandang Basio: at itinuloy niya ang caniyang binabasa, na ganito baga:
—Ang laman, po, nang nasabing sulat ni Prospero ay yari:
Minamahal, na ualang casing mahal, na capatid cong Pili. Ayon sa pangaco co sa iyo, ay sumusulat aco ngayon sa iyo, nang matalastas mo ang aquing calagayan, at ang paquiquiramdam co dini sa Maynila.
Bagay sa calagayan co,i, maiguing maigui ang aquing lagay. Tatlo caming magcacasamang estudiante ang natitira dito sa bahay na ito: ang isa,i, taga Paco, ang isa nama,i, taga Bulacan, at saca aco; na cung pagmasdan mo cami ay tila cami manga tunay na magcacapatid. Cung ano ang gusto nang isa,i, siyang gusto naming lahat, na sa macatouid: ayon-ayonan cami sa lahat nang bagay.
Pangagaling naming sa clase, ay lumalayao-layao cami nang caunting oras sa manga calzada at sa manga paseo: at cung minsan ay napaparoon cami sa manga pagsasayauang bahay, na dito sa Maynila,i, marami.
Ang aming casera,i, mabait na mabait, at maamong-maamo, at bihirang-bihirang nagagalit. Umaayon siyang palagui sa cagustohan naming tatlo, at cung sacali,t, cami ay cagalitan nang caniyang santulon na asaua, ay siya ang aming tagapagtangol.
Bagay naman sa aquing paquiquiramdam dito, ¡ay caguilio-guilio cong capatid! Ang masasabi co sa iyo, na ang damdam co,i, aco ay isang pobreng bulag, na ngayon, ngayon lamang nacamulat nang mata.
Caya, nang aco,i, bago pa dito sa Maynila,i, pinagtatauanan acong parati nang aquing manga casama, sapagca,t, palaguing aco,i, namamangha sa aquing paglacad. ¡Uala acong di pinagtatac-han, uala acong di quinatitilihan! ¡Ang manga almacen; ang manga tindahan; ang manga castila, na sari-sari ang soot at pangungusap; at sa catagang uica, ang lahat-lahat na manga bagay-bagay, na naquiquita co,t, napapanood co dito,i, para-parang pinagtatac-han co!
Datapoua,t, ngyaon, ay iba na ang aquing caisipan, at iba naman ang calagayan nang aquing loob. Ngayo,i, naquiquita co, na dito sa Maynila,i, naririto ang civilizacion. Ngayo,i, naquiquilala co, na ang ating manga ugali diyan sa ating bayan, ay malayong-malayo sa manga ugali nang tauong civilizado. Caya ang pananamit, ang pangungusap, ang paquiquipagcapouatauo, ang manga quilo, at ang iba,t, iba pang asal nang manga tagarito,i, malayong-malayo sa naquiquita nati,t, inaasal diyan sa canilang bayan. Ano, pa,t, cung sa aquing pagcatalastas ngayon, ay angat na angat tayo sa manga dapat asalin nang tauo dito sa lupa.
Houag cang magalit, Pili, dahilan dito sa manga sinasalita co sa iyo. Cung icao sana,i, macaluluas, at macapagmamasid ca nang manga asal nang manga tauong taga rito sa Maynila, ay segurong-segurong sasabihin mo, na ang lahat na ipinamamalita co sa iyo, ay catotohanan at hindi casinongalingan.
Inaantay co ang casagutan mo. Cung sa ganang aquin, ay ipinangangaco co sa iyo na maalaman mo rin sa manga sulat co, ang aquing isinasaloob na lahat.
Comusta nang maraming-marami si taytay at si nanay, pati ibang manga camag-anac natin. Ipagpacomusta mo aco naman cay Doni anac ni Capitang Valer, at mag-utos ca nang balang maguing calooban mo dito sa cababa-babaan mong capatid, na si, Prospero Baticot.
Malaquing-malaqui; malaqui, na di ganoon lamang, ang toua,t, saya nang mag-asaua ni cabezang Dales, nang maringig nila ang napapalaman sa sulat nang canilang anac na si Prospero. Minamariquit nilang totoo ang mga sinasalita roon ni Proper; at ang isip nila baga,i, nacarating na ang canilang anac sa cataluctucan nang carunungan. Caya, habang binabasa ni Felicitas ang naturang sulat, ay ualang lagot ang agos nang canilang luha at ang tulo nang canilang lauay, gaua nang malaquing toua nang canilang puso, at lalong-lalong lumaqui ang buhos nang canilang luha at lauay, nang basahin ni Pili yaong manga uicang civilizacion, civilizado at iba pang manga uicang castilang nahahalo roon sa sulat.
Tumtutulo ring di hamac ang luha ni Felicitas habang binabasa niya ang sulat nang caniyang capatid; datapoua,t, itong luha ni Pili ay hindi galling sa toua, cundi sa malaquing calumbaya,t, capighatian nang caniyang loob.
¿Ay baquit caya ganoon?, ang itatanong sa aquin marahil nang manga bumabasa nitong casulatan. ¿Baquit caya, ang iquinatotoua nang magulang ni Prospero, ay siyang icalulumbay nang caniyang capatid.
Sasaysayin co, sa aquing macacayanan, itong manga bagay na ito.
Ang mag-asaua ni cabezang Dales, bagaman mababait na tauo, at mabubuting cristiano, na parang sinasabi co sa itaas, ay capagcabata nila,i, ualang ibang guinaua, cundi magsimba nang madalas; magcompisal sa panahon nang Santong cuaresma; magrosario na gabi-gabi sa canilang pamamahay; at ang ibang oras at arao ay tinutucoy nila,t, sinasamantala sa pagtatrabajo, at sa paghanap nang pagcabuhay. At liban dito,i, uala na.
Hindi sila bumabasa-basa nang manga libro; hindi sila palamasid sa tauo: hindi sila marurunong na maghihinala sa capoua tauo: at paniualain silang totoo. Ano pa,t, hindi marunong na cumutcot at humanap sa ilalim nang manga salita nang tunay na cahulugang natatago sa licod nang manga paimbabaong uica. Ang balat lamang ang canilang tinitingnan, at hindi nila inuusisa ang nasacailaliman. At nang sabihin co sa catagang uica: ang mag-asaua ni cabezang Andres ay sila ang tunay na cahalimbaua nang tinatauag naming mga tagalog sa manga tauo sa una.
Caya, nang maringig nila ang laman nang sulat ni Prospero, ay lubos na lubos ang canilang paniniuala, na ang canilang anac ay nacapag-aral na nang marami sa Maynila, at hindi mandin dumaan sa canilang pag-iisip ang paghihinala o ang pagdidili-dili man lamang, na maca sacali,t, sumama ang asal ni Prospero doon sa Maynila.
Subali,t, si Felicitas, na, bucod sa cabanalan, ay pinagcalooban din nang Panginoon Dios nang isang matouid at matalinong bait, at nang isang matalas na pag-iisip, ay naquilala niyang capagcaraca, at hinango niyang agad doon sa manga sali-salita ni Prospero sa caniyang sulat, na ang caniyang capatid ay lumilihis na sa matouid na daan, o cung sana sa lumalacad, ay tumutungtong sa manga lanay o cumanoy. At baga man pinaglalabanan ni Pili at iniuauacsi itong masamang cutog nang caniyang loob, ay hindi rin mapagpag-pagpag niya.
Dahilan dito,i, umiiyac siyang palagui, at hindi macacain nang mahusay, at hindi macatulog nang mahimbing, caya yumayat siya,t, namutla nang di hamac; at sa di matiis na niya itong gulo nang caniyang isip at loob, ay naparoon siya sa aming Padre Cura.
 Itong si Felicitas ay mahal na totoo sa aming Cura, hindi alang-alang sa cagandahan nang catauoan ni Pili, (si Felicitas ay hindi maganda, bagcus may capangitan), at hindi naman alang-alang sa ano pa mang bagay, na may cahalong paquinabang, cundi alang-alang lamang sa cabutiha,t, cagalingan nang caniyang caloloua. Caya, nang matanao nang aming Cura si Felicitas, at nang mapagmasdan ang caniyang catuang anyo, ay sinalubong siya sa cabahayan nang convento, at binati nang gayon:
—¿Ano, baga, iyan, Pili? ¿Ano,t, icao,i, namumutla at nangangalumata? ¿Icao baga,i, nagcasaquit?
—Uala, po; ang sagot ni Felicitas, uala, po, acong anomang caramdaman, aua nang Panginoon Dios; at cung caya, po, aco,i, naparito sa inyo, sapagca,t, mayroon, po, acong ipaquiquita sa inyong isang sulat ni Prospero.
—¿Sumulat na pala sa inyo iyan layas na iyan? ang masayang tanong nang Cura.
—¿Oo, po.
—At ano ang laman nang sulat?
—Iba,t, iba, po; at cung caya ipinaquiquita co, po, sa inyo,i, nang maalaman co sa inyo pong mahal na labi ang totoong cahulogan nang manga sinasalita ni Prospero. Ito, po, ang sulat; inyo pong basahin.
Dinampot nang aming Cura ang sulat na iniaabot sa caniya ni Felicitas, binuclat niyang tuloy, binasa nang dahan-dahan at tiniclop uli; at bago siya macapag-uica nang anoman, ay tinanong siya ni Felicitas nang gayon:
—¿ano, po, ang inyong tingin diyan? ¿Ano, po, ang inyong sapantaha diyan sa sulat na iyan? ipinamamanhic co, po, at ipinag-aamo-amo co pong totoo sa inyo; na cung mangyayari sa inyo pong mahal na calooban, ay sabihin, po, ninyo sa aquin ang tunay na cahulogan nang laman niyang na iyan, na nacagugulong totoo sa aquing loob at bait, buhat nang dumating sa aquing camay at basahn co.
—Umupo ca muna, ang uica nang Cura, umopo ca muna, Pili, dini sa banco, at sasabihin co sa iyo ang aquing sinasapantaha dito sa sulat na ito.
Naupo na si Felicitas sa bancong itinuro sa caniya, at tuloy nag-uica ang aming Cura nang ganoon:
—Itong sulat na ito nang capatid mong si Próspero, ay cung basahin nang paimbabao; o basahin caya nang manga hindi nacacaalam nang manga ugali ninyong mag-ama at amgcapatid; o basahin baga nang manga hindi nacapagmasid nang asal nang manga tagalog; o basahin caya nang manga tauong ualang sariling pag-iisip; ay segurong-segurong sasabihin nila, na itong sulat na ito,i, mariquit at matino, at ualang ibang cahulogan cundi ang magbalita si Prospero sa inyo nang caniyang calagayan sa Maynila. Datapoua,t, cung sa canila ay iba na ang cahulogan, at malayong-malayo sa sucat acalain nang ibang tauo.
Cung sa ganang aquing, ang tuloy na uica nang Cura; cung sa ganang aquin, ay sasabihin co sa iyo, na malaquing-malaqui, at masamang-masama ang cahulogan nitong sulat na ito. Caya, sumama man ang loob mo, ay di co ililihin sa iyo, Pili, ang napasaloob co nang basahin co; at cung caya gayon ang aquing gaua, ay maca sacali,t, bucas o macalaua,i, sisihin aco nang ating Panginoon Dios, dahilan sa di co pagsasabi sa iyo nang totoong nasasacalooban co, nang icao,i, cumucuhang tanong sa aquin.
Ang hinahango cong laman sa ilalim nang manga salisalita nang capatid mo dito sa caniyang sulat, ay ang siya,i, nahuli capagdaca sa silong iniumang sa caniya nang demonio, at caya, ang dating minamaitim niya ay minamaputi niya ngayon; at ang dating minamaputi niya,i, minamaitim niya ngayon….. ¡Cahimanauari, magcamali aco dito sa aquing sapantaha o paghihinala! Nguni,t, acala co,i, hindi aco lumalayo sa catotohanan.
Habang nagsasalita nang ganito ang aming na Padre Cura, ay umaagos ang luha sa mata ni Felicitas, caya inosisa nang Cura sa caniya ang bagay at dahilan nang caniyang pag-iiyac, at ang sagot ni Felicitas ay ganoon:
—¿Paano, po, hindi aco iiyac, at iyang din, pong sinasalita ninyo, ay siyang cumacalicot na palagui sa loob co?
—Itiguil mo iyang pag-iiyac mo, Pili, at uala cang ibang macacamtan sa pag-iiyac cundi saquit lamang nang catauoan. Ipanalangin mo si Prospero sa Panginoon Dios, nang siya,i, amponin at iligtas sa dilang masasama….
—Siya, po, ang aquing guinagauang parati: datapoua,t, ibig co pong maalaman sa inyo, cung ano cayang mabuting isagot co cay Propero diyan sa caniyang sulat.
—Cung sa natuturang pagsagot, ay marami ang maisasagot mo sa caniya; subali,t, dito sa lagay nang capatid mo, tila,i, mauaualang halaga ang lahat nang casagutan mo, maguing ano ang iyong sabihin sa caniya.
—¿Baquit, po, amo,i, gayon ang inyong uica?
—Caya gayon ang aquing salita, sapagca,t, ang lagay ni Prospero sa Maynila, ay siyang-siya nang lagay nang isang olila sa ama,t, ina, at capatid at camag-anac pa, na ualang macapipiguil sa caniya, at uala naman siyang quinaaalang-alanganan. Ganoon man, ay sabihin mo sa caniya, na houag baga limutin niya ang manga pagtuturo nang magulang mo sa caniya; na houag mauili sa manga lamang bayan at sa maririquit na salita nang manga quinacasama niya; na houag maparahio sa manga cagandahan nang mundo; at iba,t, iba pang ganito, na mamatapatin mong isagot.
Napaiyac nang panibago si Felicitas nang maringig itong sagot at hatol nang aming Cura, at pagcamaya-maya,i, nagpasalamat siya sa Cura, humalic nang camay at nagpaalam na. Nang dumating siya sa caniyang bahay, ay sumulat cay Prospero nang ganito.
Caguilio-guilio cong capatid: tinangap co ang minamahal cong sulat mo, ay cung baquit, pagcabasa co,i, napaiyac acong totoo.
Hindi co masaysay nang maigui ang dahilan nitong aquing pag-iiyac, subali,t, tila aco,i, nagcagayon, sapagca,t, ang sapantaha co sa aquing loob na mag-isa, ay icao,i, iba na ngayon sa dati. At acala co,i, may catotoohanan itong aquing sinasapantaha, palibhasa,i, ang hinuhugot cong laman sa sulat mo, ay maraming bagay-bagay ang minamasama mo ngayon, na dati-dati ay minamaigui mo, at balictad, marami ang minamaigui mo ngayon, na dati-dati ay hindi minamagaling mo.
Dahilan dito,i, nagugulong totoo ang aquing bait, na ang uica co baga sa aquing loob na sarili ay ganito: cung si Propero,i, nasacatouiran, acoi,i, uala, at cung aco,i, siyang nasacatouiran, si Prospero,i, malayo.
Caya aco,i, nagtanong at nagtanong sa manga nacacaalam, at inosisa co pa, sa manga sucat cong paniualaan, itong bagay na ito, at ayon sa canilang aral sa aquin, ay masasabi co sa iyo, na tila icao nga,i, siyang magcacamali, at tumutongtong sa madulas na tungtungan, gaua, yata, nang cahangalan mo.
Houag cang magalit sa aquin, Proper, dahilan dito sa manga sinasalita co, at uala acong ibang hinahangad dito sa manga sabi cong ito, cundi ang cagalingan nang caloloua mo. Caya mayroon pa acong itatanong sa iyo.
¿Baquit icao,i, nauiuili ngayon sa manga sayauan, at naalaman mong dati na ito,i, baual na baual sa atin nang ating cagalang-galang na Padre Cura? ¿Ano,t, pinupuri mo ngayon ang manga quilos-quilos, at ang manga pananamit na dati-dati ay pinipintasan mo? ¿Ano,t, minamasama mo ngayon ang manga mapapayapang ugali natin dito sa bayan, at minamabuti mo ang manga maliligalig na asal nang taga-riyan sa Maynila?
¡Ay caibig-ibig cong capatid! ¡Houag cang maparaya sa demonio, na cung saan-saan iniuumang niya ang manga silo, at binabalutan pa niya nang sari-saring maririquit, nang macahuli siyang madali nang manga caloloua nang tauo, at maihatid niya sa infierno!
Houag cang mauili, Proper; houag cang mauili, at houag cang maniuala sa manga iba,t, ibang ibinabalita sa iyo, cundi mo natatanto muna, na ang nagbabalita,i, totoo at magaling.
Alalahanin mong palagui, na, cung minsa,i, sa ilalim nang mababangong bulaclac, at maririquit na damo, ay may nagtatagong ahas, na mabisa ang camandag.
Icao,t, icao,i, siyang inaalaala cong palagui, baca gaua nang cabataan mo,i, icao ay mapahamac.
Si tatay at si nanay, at gayon din ang manga camag-anac natin ay nagpapacumusta sa iyo nang maraming-marami. Aua nang Panginoon Dios, ay mabuti at ualang saquit caming lahat.
Ipinagtatagubilin cong totoo sa iyo, Proper, ang pagdarasal nang Santo Rosario gabi-gabi, nang icao,i, tulungan at ampunin nang mahal na Virgen sa lahat na manga panganib.
Ang Panginoon Dios ang mag-ingat sa iyo at sa ating lahat, at mag-utos ca, nang baling maguing calooban mo, sa iyong caauaauang capatid, na si, Felicitas Baticot.
***
Tinangap ni Prospero itong sulat nang caniyang capatid, at baga man minamahal niyang totoo, sa caniyang loob na sarili, ang manga pangangaral ni Felicitas sa caniya; subali,t, palibhasa,i, iba na sa dati ang carununga,t, caasalang umuusbong at tumutubo sa caniyang bait at calooban, ay ipinaquita niya ang sulat ni Felicitas sa caniyang dalauang casamang estudiante, na ang uica niya baga:
—Tingnan ninyo itong sulat nang capatid cong dalaga; inyong basahin, at cung mangyayari sa inyong loob, ay sabihin ninyo sa aquin, cung ano cayang mabuting isagot co riyan.
Binuclat at binasa nang taga Paco, na ang ngala,i, Julio, at nang taga Bulacan, na ang ngala,i, Francisco, ang naturang sulat, at ang sabi ni Julio cay Próspero sa uicang parian ay ganito:
—Seguro este hermana de Vd. Demasiado beata tambien.
At ang uica naman nang taga Bulacan na si Francisco:
—Tila,i, santulon na totoo ang capatid mo.
—Siya nga, ang sagot ni Prospero.
—Maano,i, punitin mo, Proper, iyang sulat na iyan, ang sigao nang estudianteng taga Paco. Ganoon, ang tuloy na uica niya, ganoon ang ugali nang manga beata-beatahang taga rito man, at taga bundoc. Cundi mo sila,i, parisan sa pagdadasal nang marami; cundi mo sila,i, gayahan sa pagsosoot nang carmin, nang correa, nang cordon; cundi mo gauin ang ibang manga cabaliuang guinagaua nila,i, masama ca nang tauo. Sabihin mo riyan sa capatid mong iyan, na siya,i, magdasal nang marami; magcolacion arao-arao; magsoot nang cilisiong mula sa paa, na hangang sa ulo, at houag maquialam siya sa iyo….
—Houag naman, Proper, ang biglang uica ni Francisco; houag cang sumagot nang ganoon sa capatid mo. ¡Ito naman si Julio,i, labis na magsasalita! Sumulat ca sa capatid mo, at sabihin mo lamang na natanto mo ang laman nang caniyang sulat, at susundin mo nang lubos na pagsunod. Cung ganito ang sagot mo; acala co,i, matotoua siya, at hindi icao,i, paghihinalaan nang ano pa man.
Ito at ibang manga ganito ang pinaguusapan niyong tatlong magcacasamang estudiante; at bagaman masaquit sa loob ni Prospero ang manga salita nang caniyang manga casama, lalong-lalo ang manga uinica ni Julio: at cahima,t, pinaglalabanan pa nang caniyang bait ang pagtangap niyong manga bucang bibig na yaon, ay tinangap din niya, at umayon sa masasamang sumbong sa caniya nang caniyang manga casunong estudiante, at alinsunod sa gayong sumbong, ay gumanti siya sa sulat ni Felicitas nang ganito:
Caibig-ibig cong capatid na si Felicitas. Natatanto co ang laman nang iyong mahal na sulat, at susundin co, sa aquing macacayanan, ang manga aral at bilin mo sa aquin. Subali,t, aco,i, napatacang totoo doon sa manga salita mo, na ang uica mo baga; na tila aco,i, iba na ngayon sa dati; na di umano, ang sabi mo pa, ay minamaigui co ngayon ang dati cong minamasama, at minamasama co ngayon ang dati cong minamaigui; na acala mo, ang dagdag mo pang salita; na acala mo,i, tumutungtong aco ngayon sa madulas na tungtungan.
¿Saan di aco,i, magcacaganito, capatid cong guilio? ¿Di baga sinabi co sa iyo sa nauna cong sulat, na, cung sana sa bulag, ay ngayong lamang nacamulat aco nang mata, at nacaquiquita nang maliuanag? Caya houag cang magalit sa aquin, Pili, cung iba ngayon sa dati ang manga catouiran at caugalian co, sapagca,t, ngayong lamang luminao ang aquing pagtingin, na dati-dati ay malabo.
At cung ipahahayag co sa iyo ang totoong-totoong nasasacalooban co ngayong oras na ito,i, sasabihin co sa iyo na hindi lamang hindi aco tumutongtong sa madulas na tungtungan, cundi bagcus uiuicain co sa iyo, na aco,i, nasasacatouiran, at icao,i, uala.
Acala co,i, cung caya gayon ang salita mo, ay sapagca,t, hindi icao,i, nacaalis-alis diyan sa ating bayan; hindi icao,i, nacaquita-quita nang asal nang caramihang tauo; hindi icao,i, nacaringig dingig nang manga bali-balita nang manga bagay-bagay na nangyayari dito sa mundong ito. Caya minamasama mo ang manga tauong hindi nagsisimba arao-arao, at hindi nagdadasal nang marami, o hindi caya gumagaua nang manga devosiong inuugali mong gauin; nguni,t, hindi mo inaalaala, hindi mo iniisip, na ang tauo,i, mamamatay sa capighatian nang loob, cundi siya,i, lumayao-layao na maminsan-minsan sa manga catouaan at casayahan.
Cung sa iyo, ay ituloy mo,t, ituloy ang iyong dating caugalian, datapoua,t, houag mo acong paghihinalaan sa anomang bagay, at marunong na acong cumilala ngayon nang magaling at nang masama.
Houag mong masamain, Pili, itong aquing manga salita, na hindi nga masasama, baga man hindi mo pa natatalastas na maigui, gana nang caquitiran at caiclian nang manga itinuturo sa atin diyan sa canitang bayan.
Ibig co sanang dumating agad ang panahon nang pagvavacasion naming, nang aco,i, macapagsaysay sa iyo, nang maliuanag na maliuanag, nitong manga bagay na ito, na, segurong-seguro,i, minamasama mong totoo ngayon.
Cung may aua ang Panginoon Dios, ay darating din ang tadhanang arao na ninanasang totoo nang loob co at saca tayo,i, macapagsasalita, at macapag-uusap nang balang nasasaloob natin.
Ipagpacumusta mo aco cay tatay at cay nanay at sa lahat na, at sabihin mo cay nanay, na malacas ang pagtaba co,t, paglaqui dito sa Maynila. Ipagpacumusta mo naman aco cay Doni, at mag-utos ca nang balang macacayanan nang mababa mong capatid na si, Prospero Baticot.
¡Sabihin pa ninyo, manga bumabasa nitong historiang ito, ang pananangis ni Felicitas, nang matanto niya ang napapalaman dini sa sulat na ito! Dibdib niya,i, ibig pumutoc sa malaquing capighatiang nasisilid doon; ang luha niya,i, ualang lagot; ang caniyang hicbi ay suson-suson; at sa uala siyang ibang sucat busan nang loob, cundi ang caniyang Cura at Confesor, ay doon nga naparoon nang quinabucasan niyong pagtanggap niya nang sulat ni Prospero.
Totoo nga, na si Pili ay may ama at ina, subali,t, itong caniyang magulang, ay parang baliu ang tayo. Namamanga sila sa paquiquinig nang manga minamariquit nilang salita ni Prospero sa caniyang manga sulat, at hindi lamang hindi nila masabi, cung yaong manga salitang yao,i, mabuti o masama, cundi, ang masid ni Felicitas, ay minamaigui nila ang lahat, at doon ang quiling nang canilang loob, caya hindi siya sumanguini sa caniyang magulang.
Naparoon, anaquin, si Felicitas sa convento, at halos hindi pa nagbigay siya nang magandang arao sa aming mahal na Padre Cura, ay napaiyac siya at napasigao nang catacot-tacot.
Nagulat ang aming Cura, at agad-agad inusisa niya cay Pili ang bagay at dahilan nang caniyang pag-iiyac at pagsigao; at sa di macasagot at macapangusap itong si Felicitas, gaua nang pananaghoy, na ga nacahahalang at nacasasara nang caniyang lalamunan, ay iniabut niya sa Cura ang sulat ni Prospero, na taglay niya.
Dinampot nang Cura ang naturang sulat, binuclat niya,t, binasa, at capagcaraca,i, naquita niya ang mabisang camandag na nagtatago sa ilalim nang manga salita ni Prospero sa caniyang sulat; at tuloy nag-uica cay Felicitas nang ganito:
—Itiguil mo iyang pag-iiyac mo, Pili, at sinabi co na sa iyo, na, uala cang ibang masasapit diyan sa pag-iiyac mo, cundi isang mabigat na saquit.
Talastas co nga, na ang lagay nang capatid mo,i, sucat icasindac at icaiyac mo, sapagca,t, masamang totoo ang caniyang tayo. Subali,t, pacatantoin mo naman, na ang gamut na quinacailangan ni Prospero, ay hindi mo macucuha sa pag-iiyac.
Ang cahalimbaua nang capatid mo, ay isang puno nang cahuy, o isang macetas caya, na itinatanim sa masama,t, pacat na lupa, na diliguin mo ma,t, diliguin maya,t, maya, ay hindi lumalago, at di man nanariua, cundi bagcus nalalanta, at tila,i, nanhihimatay, at camatayan ding ualang sala ang caniyang casasapitan, cundi mo isalin, ang naturang cahoy o macetas, sa ibang matabang lupa, na cahiyang niya.
Ganito rin, anaquin, ang calagayan nang capatid mong si Prospero. Cung sana sa macetas, ay itinanim siya nang magulang mo sa isang masama,t, pacat na lupa, na hindi niya cahiyang, at ngayo,i, nalalanta na siya,t, nanhihimatay, at mamamatay rin nga siya nang patuluyan, diliguin mo ma,t, diliguin nang manga luha mo cundi ilipad siyang agad-agad dito sa casiping ninyo.
Iyan din, po, ang imic ni Felicitas, iyang din, po, ang nasasaaquing calooban; subali,t, po,i, mahirap na mahirap ipatalastas sa magulang co itong bagay na ito; palibhasa,i, ang boong acala at ang boong asa nila,i, si Prospero ay umigui,t, umiigui, at hindi sumasama sa caniyang dating lagay nang caloloua,t, catauoan. Caya, po, ipinamamanhic co sa inyo, na, cung baga,i, mangyayari sa inyo pong loob, ay pangaralan, po ninyo ang tatay at ang nanay co, at sabihin, po, ninyo sa canila, paouiin na nila dito si Prospero.
—Oo, ang sagot nang Cura, oo, gagauin co,t, sasabihin co sa magulang mo iyang lahat nang iyan; nguni,t, hindi co maipangaco sa iyo, na macacamtan natin ang ating hinahabol, sapagca,t, ang damdam co,i, matigas na totoo ang loob nang tatay mo tungcol sa bagay na ito.
—Ang damdam co, po,i, ang lalong mahirap na pabaliquin loob ngayon, ay si naynay; at caya, po, ganoon ang aquing salita,i, sapagca,t, ang pagmamasid co, po,i, natotoua nang labis co ang manga sulat ni Prospero, na iniingatan niya, at pinababasa sa aquin nang madalas.
— Ating atuhan, ang uica nang Cura, ating atuhan. Ngayo,i, umoui ca na, at houag cang umiyac, at houag mo naming alalahanin itong manga bagay na ito. Sundin mo lamang ang una cong hatol sa iyo, na sa macatouid: ipinalangin mo sa ating Panginoon Dios ang capatid mong si Prospero nang siya,i, iadiya,t, iligtas sa dilang masasama, at ang Panginoon Dios na ang bahala.
Nagpaalam na si Felicitas, at nang dacong hapon niyong ding arao na yao,i, ang pasial ang aming Cura, at naparaan sa tapat nang bahay nina cabezang Dales.
Nang magdaan ang aming Cura sa calzada ni cabezang Andres, ay nagcataong gumagaua-gaua ang mag-asaua ni cabezang Angi sa silong nang canilang bahay, at pagcatanao nila sa Cura, ay lumabas ang mag-asaua sa calzada, sinalubong ang Cura, hinalican nang camay, at pinaraan sila nang Cura, at ang dahilan, na siya,i, maglalacad-lacad pa; subali,t, tumiguil siya, at nagcocono-conouari siya,i, nanonood nang manga bulaclac na tumutubo sa loob nang bacuran nang canilang solar, at nagtanong sa naturang mag-asaua nang iba,t, ibang tungcol sa manga bulaclac at ibang manga pananim, na natano doon; at caalam-alam nila,i, ang uica nang aming Cura.
—¡Seguro,i, si Prospero ang nagtanim niyang mga halaman na iyan!
—Siya nga, po, ang sagot ni cabezang Angi, siya nga po; sila pong dalauang magcapatid ni Pili ang nagtanim niyang lahat na manga halaman na iyan.
—¿At ano caya, ang malaman na tanong nang Cura, ano caya ang lagay ni Prospero sa Maynila?
—Mabuti, po, ang bigla,t, sabay na sagot nang mag-asaua ni Dales, mabuti, po, aua nang Panginoon Dios.
—¿Ay ano baga, hindi caya sumama roon ang caniyang dating mabuting ugali?
—Ang damdam, po, naming, ang sagot ni cabezang Angi, ang damdam, po, naming, ay hindi siya sumasama, cundi umiigui pa, po, sa dati.
—Salamat, cung ganoon, ang uica nang Cura, salamat, cung ganoon, subali,t, iba ang aquing balita.
—¿Ano, po, ang iyong balita? Ang tanong nang mag-asaua.
—Ang balita co,i, masama na ngayon ang caniyang ugali.
—¡Segurong-seguro, po, ang sigao ni cabezang Angi, segurong-seguro, po,i, ang nagbalita sa inyo niyan ay ang amin pong Felicitas!
—Masasabi co, ang tugon nang Cura, masasabi co ang manga naringig cong balita; datapoua,t, hindi co dapat ituro, cung sino-sino ang aquing quinaringgan. At nang sabihin co sa inyo ang totoo, ay pacatantoin ninyo, na masamang-masama ang tayo ni Prospero. Narahio siya capagdaca sa manga hibo nang mundo at nang Demonio, at cundi ninyo paalisin, pacatalastasin ninyong maigui, cundi ninyo paalisin agad-agad siya sa Maynila, at paouiin dito, ay masama ang casasapitan ninyo. Hindi aco manhuhula; subali,t, tila,i, hindi aco nagcacamali sa panghuhula cong ito.
Nang maringig nang mag-asaua ni Dales itong salita nang aming Cura, ay napaiyac sila capoua, at pagcamaya-maya,i, nag-uica si cabezang Andres nang ganito:
—Maca, po amo, iyang manga balitang iyang dumating sa inyo,i, hindi totoo: at talastas, po, ninyo, na, cung minsan, ang gangabutil nang palay, ay guinagaua nang manga bibigang tauo na casinglaqui nang latore nang ating simbahan.
—Totoo iyang sinasabi mo, Andres, at siya nga ang naraniua,t, cadalasang nangyayari dito sa mundong ito; subali,t, cung sa ganang aquin, ay masasabi co sa inyo, na ang lahat na manga, ibinalita co sa inyong tungcol cay Prospero, ay hinango co,t, sinimot sa mistula,t, tunay na bucal. Caya, cayo nang bahalang sumunod o sumuay sa hatol co sa inyo, na pouiin ninyo baga, at patirahin dito sa bayan ang inyong anac.
—¿Baquit, po, hindi, ang sagot ni cabezang Andres, baquit, po, hindi naming susundin ang inyong hatol? Asahan, po, ninyo, na cung totoo ang ipinamalita, po, ninyo sa amin, ay agad-agad cucunin co si Prospero sa Maynila, at ipagsasama co, po, rito.
Nagpaalam na ang Cura, at ang uica,i, siya,i, maglalacad-lacad pa. Humalic uli nang camay si Dales at si Angi, at yumaon na ang Cura…..
Dito, po, ang uica ni tandang Basio sa aquin, dito, po, sa binabasa co ngayon, ay mayroong isang nota.
—Inyo pong basahin, ang sagot co.
—Ang nota pong sinulat nang taty co,i, ganito:
Marami ang sucat cong ipagpuri sa tinuran cong Padre Cura naming; nguni,t, ang iquinatotoua cong totoo sa nasabing Padre, ay ang caniyang ugali, na magsabi sa sangmaliuanag, at ualang palicok-licong salita, nang totoong nasasacalooban niya, o inaabot nang caniyang pag-iisip, na ualang-ualang binubucod siyang tauo.
Cunan ninyo siya nang sanguni sa ano pa mang bagay, at capagcaraca,i, sasabihin niya sa inyo, na yaong isinasanguni ninyo sa caniya,i, mabuti o masama, o cung dili caya, ay uiuicain sa inyo, na hindi quinacaya nang caniyang pag-iisip ang paghatol sa inyo nang mabuti at matouid, tungcol doon sa bagay na isinasanguni ninyo ninyo sa caniya. At dito sa manga paghatol niyang ito,i, hindi inaalumana niya, cung yao,i, icagagalit ninyo, o icasasama nang loob ninyo sa caniya. Na sa macatouid: ang totoo at tapat ang inihahatol niya sa inyo, na ualang caalang-alanganan ni sa inyo, ni sa caniya ni sa canino man.
—Hangan dito, po, ang nota, ang sabi ni tandang Basio. Ngayon, po, aniya, ngayon, po,i, cung gusto ninyo, ay itutuloy co, po, ang aquing binabasang salita nang tatay co.
—Ituloy, po, ninyo, ang aquing sagot.
Nang umalis ang aming Cura, at maiuan nang mag-isa ang naturang mag-asaua, ay nag-uica si cabezang Angi sa caniyang asaua ang ganito:
—¿Ano baga, Dales? ¿Totoo caya ang ipinamalita sa atin nang ating Cura?
—Ayauan co baga; subali,t, ang ating Cura, ay hindi nagpapatotoo nang hindi natatanto niyang totoo. Ito lamang ang masasabi co sa iyo.
—¿Ay ano caya ang mabuti nating gauin, dito sa ating lagay?
—Ayauan co, ang sagot ni cabezang Andres, ayauan co sa iyo. Icao ang bahalang mag-isip, cung ano caya ang mabuti diyan.
—Ang naisipan co, ang uica ni cabezang Angi, ang naisipan co,i, sumulat sa lihim cay Proper, at mag-usisa sa caniya, cung totoo, o hindi totoo itong balitang dumating sa atin, at doon sa caniyang sagot, ay mahahango na natin ang dapat nating paniualaa,t, gauin.
—Ay siya, ang sagot ni Dales, ay siya, magpasulat ca na cay Pili, nang matanto nating madali itong manga bagay na ito.
—¡E, el, ang sigao ni Angi, ¡e, e¡, hindi co ipagagaua cay Pili ang sulat na naisipan co.
—¿At ano?, ang tanong ni Andres.
—Sapagca,t, ang damdam co,i, ang ating Pili ay caayon nang Cura, at ang Cura,i, caayon ni Pili, tungcol dito sa manga locong balitang ito.
—Cung ganoon, ay icao ang bahalang magpagaua sa canino man niyang sulat na iyan.
—Aco na nga ang bahala, ang sagot ni Angi; houag cang mag-alaala.
Hindi co inusisa, at hindi co rin nabalitaan, cung sino caya ang sinuyo ni cabezang Angi, o inupahan niya baga, sa paggaua nang caniyang sulat; datapoua,t, naalaman co, palibhsa,i, binasa co rin, naalaman co, anaquin, na ang laman nang nasabing sulat ay ganito:
Caibig-ibig na ualang casing ibig cong anac. Cahimanauari datnan ca nitong aquing sulat, na ualang sacunang anoman sa caloloua,t, catauoan; cami naman dito, aua nang Panginoon Dios, ay mabuti caming lahat.
Ang bagay at dahilan nang pagsulat co sa iyo, iniirog cong anac, ay nang maalaman co sa iyo rin, cung totoo, o dili caya ang balitang dumating sa amin nang tatay mo; na di umano,i, icao ay paganoo,t, paganoon; na icao ay iba na sa dati; na ang ugali mo ngayon ay malayong-malayo sa inuugali mo rito, at iba,t, iba pa.
Houag mong ilihim sa aquin, anac cong guilio, ang totoong asal at tayo mo riyan. Ipaquita mo, at ipahayag mo sa aquin ang balang iniisip mo, ang balang nasasacalooban mo, ang balang guinagaua mo, nang maalaman co ang totoong calagayan nang caloloua,t, catauoan mo, nang cata,i, gamutin o hatulan nang matouid, cung baga,i, quinacailangan mo ang hatol o gamut.
Inaasahan naming nang tatay mo ang casagutan mo dito sa aquing sulat; subali,t, houag mong ilagay sa taquip nang sulat mo ang pangalan ni Pili, cundi ang pangalan co, o ang pangalan nang tatay mo.
Y no mas. Ang ating Panginoon Dios ang mag-ingat sa iyo. Sumagot ca nang madali sa masintahin mong ina, na si Maria Dimaniuala.
***
Hindi aco marunong; hindi aco nag-aaral sa Maynila nang anoman; uala acong naalaman cundi bumasa at sumulat nang caunti; ang calabao ay siya ang aquing quinacasamang palagui; nguni,t, gayon man, ay sa iniaabot lamang nang aquing caunting pag-iisip, ay talastas co, na cung ang tauong may casalanan, ay siya mong tanungin tungcol sa caniyang casalanan, ay itatatua niyang agad, (at siyang caraniuang naquiquita natin); o cung dili caya, ay babauasan niyang ualang sala ang caniyang caculangan.
At ito nga ang nangyari cay Propero. Inoosisa ni cabezang Angi sa caniya ring anac, cung totoo,o hindi totoo, na siya,i, (si Prospero baga), macasalanang tauo, at ang sagot ni Prospero, na siya,i, hindi macasalanang tauo.
¡Pagcalaqui-laquing camalian nina cabezang Angi dito sa pag-uusisang ito!
Ang pagcaalam co,i, na cung dito sa manga cataonang ito,i, hindi dapat tanungin ang may catauoan, cundi ang ibang tauong may tapat na loob.
Itutuloy co uli ang pagsasalita nang manga nangyari sa mag-anac ni cabezang Dales.
Tinangap ni Prospero ang sulat nang caniyang ina; binasa niyang minsan, macalaua, macaitlo pa; guinunamgunam niyang maigui ang nangapapalaman doon; at natulig siyang tuloy. At sa di maisip niya, cung ano caya mabuting isagot sa caniyang ina, ay isinanguni naman niya itong bagay na ito sa caniyang manga casamang estudiante.
Binasa ni estudianteng Francisco ang sulat ni cabezang Angi, at inabot niyang tuloy cay Julio, at pagcabasa nitong si Julio ang naturang sulat, ay nagtauataua siya, at ang uica cay Prospero.
—¡Mahirap ang tayo mo Proper!
—¿At ano?, ang tanong ni Prospero?
—Sapagca,t, ang damdam co,i, marami ang nanunuboc at nagbabantay sa iyo. Subali,t, cung ibig mong sundin ang ihahatol co sa iyo, ay…
—Susundin co, ang biglang uica ni Prospero susundin co nang lubos na pagsunod, cung baga,i, matouid at tapat ang hatol mo sa aquin.
—Cung ganoon, ang ulit ni Julio, cung ganoon ay ito na,t, paquingan mo ang talaga cong sasabihin sa iyo. Ang pagcatalastas co, aniya, diyan sa mga sulat nang nanay mo at nang capatid mong dalaga, ay ang sila,i, manga beata-beatahan, na hindi nila naalaman cung alin caya ang canilang canang camay, at para-parang natatacot sila, na maca icao,i, mapahamac dito sa Maynila, sapagca,t, icao,i, malayo sa canila, at hindi icao,i, naquiquita nila. Dahilan dito,i, ang ano-anomang balitang dumarating sa canila tungcol sa iyo, ay cahima,t, gangabutil nang bigas lamang, ay guinagaua nilang ganga calabao nang laqui….
—¿Ay ano, ang tanong ni Prospero, ay ano caya ang dapat cong isagot sa canila?
—¡Apurado ca naman! ang sigao nang taga-Pacong estudiante, ¡apurado ca naman!, hindi pa tapos ang aquing sinasalita, at nagtatanong ca na. Paquingan mo, hombre, ang tuloy na salita ni Julio: paquingan mo, hombre. Diyan sa manga sulat nang nanay mo, at nang capatid mo, ay hinahango co,t, ga naquiquita co, na sila,i, ualang malisia, at paniualang totoo, caya ang hatol co sa iyo,i, ganito: Sumulat ca sa canila, at sabihin mo lamang, na ang ugali mo ngayo,i, mabuti, at mabuting-mabuti pa sa dati; at asahan mo, na sila,i, maniniuala sa iyong sabi, at matutoua pa sila nang di biro-biro.
¡Tusong-tuso, ang uica nang estudianteng taga Bulacan, tusong-tuso itong si Julio! Sundin mo nga, Proper, ang caniyang hatol, na, acala co,i, maigui; at bucod dito,i, cung ganoon ang sagot mo sa canila, ay hindi na icao,i, paghihinalaan nang manga nanay mo.
Umayon mandin si Prospero sa hatol nang manga casama niya; at sumulat cay cabezang Angi nang ganito:
Caibig-ibig at cagalang-galang cong ina. Tinangap co, po, ang minamatamis cong sulat ninyo, at nang aquin pong basahin, ay nalumbay na totoo ang aquing calooban.
Guinugunam-gunam co, pong maigui ang laman nang inyong sulat, at pinagbubulay-bulay co, po, cung ano,t, anong guinagaua co rito sa Maynila; at sa uala acong naalamang masamang guinagaua co rito, ay iniisip co, po, cung sino caya ang baliu o maopasalang tauong nacasira nang inyo pong mahal na capayapaan nang loob, nang pagbabalita sa inyo nang manga sinongalin at maling balita, at uala rin, po, acong maisip, na sucat cong pagbintangan; caya, po, ang totoo ang sasabihin co sa inyo.
Aco, po, nanay, ay ualang guinagaua ditong masama, at ang ugali co, po, ngayo,i, hindi masama sa dati, cundi, acala co,i, maigui pa, po, sa roon, palibhasa, po,i, ngayon, ay tumatalas-talas ang aquing pag-iisip, at lumilinao-linao ang aquin pong bait, at naquiqulala co, po, ngayon ang magaling at ang masama, na dati-dati di co, po, nababatid.
Ang pag-aaral ay siya co pong pinagsisipagan, at uala, po, acong ibang calibangan, cundi ang paglacadlacad, na maminsan-minsan, sa manga paseo at sa manga calzada, pagcatapus nang aquing manga obligacion.
Caya, po, ipinamamanhic co, po, sa inyo, nanay, na houag baga maniuala cayo sa manga sabi-sabi nang manga tauo, na ang cadalasan, po,i, naninira sila nang puri nang capoua tauo, gaua lamang nang canilang capanaghilian, o casamaan nang ugali, o nang canilang cahangalan caya.
Ipagpacomusta, po, ninyo aco cay tatay at cay Pili, at sa lahat nang camag-anac at caquilala natin, at mag-utos, po, cayo nang balang na sa inyong mababang lincod at masintahing anac, na si Prospero Baticot.
***
Di masaysay ang toua,t, saya ni cabezang Angi nang mapagtalastas niya ang cahulugan nitong sulat nang caniyang anac.
Tingnan mo, tingnan mo, Andres, itong sulat ni Proper, at diyan maalaman mo ang totoong calagayan nang anac ta. Diyan lamang aco,i, naniniuala, sapagca,t, ang ating anac na iyan, ay hindi magbubulaan sa aquin. Caya sa maniuala ca,t, sa dili, ay sasabihin co sa iyo, na ang lahat na ibinalita sa canita nang ating Cura, ay purong cagagauan ni Pili, na ang isip niya baga,i, tayo,i, para-parang masasama, at siya lamang ang maigui…
—Tiguilan mo iyang salita mong iyan, Angi, ang biglang sagot ni cabezang Dales. Na tila,i, may cahalong galit; tiguilan mo iyang salita mong iyan, Angi, at houag mong pagbintangan si Pili, at houag mo siyang siraan nang puri. Ang ating Pili, ay hindi marunong magsinungaling, hindi marunong magbintang sa capoua tauo, hindi marunong mag-upasala; at cung baga sacali,t, siya,i, tungcol cay Proper, ay asahan mo, na iyan, ay hindi gaua nang casamaan nang loob ni Pili, cundi gaua lamang nang cahigpitan nang caniyang conciencia, o gaua caya nang catalasan nang caniyang pag-iisip, na umaabot sa hindi ta maabutan. ¡Salamat nang maraming-marami sa ating Panginoon Dios, cung ang lagay nang caloloua,t, catauoan ni Proper ay maigui na para nang ninanasa mo,t, ninanasa co naman!, subali,t, houag mong pag-uicaan si Pili nang caunti mang uicang masama ¡Marahil siya,i, nasa catouiran, at cata,i, malayo!
Pagcaringig ni cabezang Angi nitong mainit na salita nang caniyang asaua, ay tumicom na siya, at mula noon, ay hindi pinag-usapan nila si Prospero, at hindi man sinambit nila ang caniyang pangalan.
Nguni,t, lumacad ang panahon, at sumapit ang arao na tadhana nang pagvavacacion; at ito na si Prospero, na dumating dito sa bayang sacay sa isang maganda at mariquit na cabayong may paso, na ipinasalubong sa caniya ni cabezang Angi doon sa Cainta. Uahi ang bohoc, quiling ang sombrero, mapungay ang tingin, maputi at matigas ang salaual at baro, botilos ay maquintab at maquipot, at pinangungusapan pa niya ang cabayo sa uicang castila.
Nagtatanungan sa plaza, cung sino caya yaon lalaquing dumaan doong matigas ang soot, at mabilis na parang quidlat ang tacbo nang cabayong sinasaquiyan niya; at ang manga dalagang taga rito sa Tanay, na may pagcaosiosa nang labis, ay silang una-unang nagtatanungan at nagsasagutan.
—Iyan, po, ang uica nang isa, ay ang anac ni cabezang Angi.
—Iyan, po,i, si Proper, na taga ilaya, ang sagot nang iba.
—Iyan, po, ang sagot nang caramihan, iyan, po,i, ang estudianteng anac ni cabezang Dales.
—Iyan, po, ang capatid ni Pili, ang sigao nang iba.
—Iyan, po, ang uica naman nang isang dalaguitang naroroon sa plaza, iyan, po,i, si “Baticot na cabanal-banalan”, cung tauagin naming manga bata doon sa ilaya.
Pababayaan co itong manga salitang ito, at sasabihin co lamang, na ang toua ni cabezang Angi ay lumalo nang di hamac sa dati, nang maquita niya ang anyo at quilos nang caniyang anac. Ualang di iquinatotoua niya cay Prospero. Ang caniyang lacad; ang pagsasalita; ang pagcucunday-cunday; at ang cabutingtingan pa sa pananamit, ay para-parang minamahal at pinupuri ni cabezang Angi. Caya pagpanaog ni Prospero sa bahay, ay tinatanao at tinatanao nang caniyang ina na hangan sa inaabot nang caniyang mata.
Subali,t, iba,t, iba ang lagay nang calooban nang isa,t, isa sa bahay ni Dales, at siya cong sasalitain ngayon.
Ang tayo nang loob nang mag-anac ni cabezang Dales sa panahong yao,i, ganito:
Si cabezang Andres ay nagmamasid na totoo cay Prospero, datapoua,t, namamalisa siya,t, hindi natututong mamintas o magpuri caya sa ugali niya.
Ang puso ni cabezang Angi ay ga ibig pumutoc, gaua nang malaquing toua niya, at ualang-ualang di ipinupuri niya sa caniyang anac.
Ang totoong caaua-aua,i, si Felicitas, at caya ganoon, sapagca,t, ngayo,i, naquiquita na nang caniyang mata, at nariringig nang caniyang tainga, ang dati-dati ay sinasapantaha niya lamang at pinaghihinala. Caya ang cadalamhatian nang caniyang loob, ay lubhang mabigat. ¿at saan di magcacagayon? Pinagmamasdan niya ang manga ugali,t, asal ni Prospero, at naquiquita niya, na pagcaguising nang caniyang capatid cung umaga, ay naghihlamus siya nang mahabang oras, linilinis niya ang caniyang ngipin, sinusuclay ang buhoc at pinapahiran pa nang manga pomada, sinasabon ang camay nang mababangong sabong caniyang dala, at pagcatapos, ay magbibihis nang bago, cahima,t, malinis at matigas pa ang damit nasa-caniyang catauoan, at tuloy mananaog, at gagala-gala cung saan-saan, hangan sa siya,i, nagugutom. Pagcacain ay sulong na naman, na hindi siya tumitiguil sa bahay, cundi sa oras nang pagcain, at hindi sisipot cung gabi, cundi hating gabi na, at hindi naquiquipagrosario, at hindi naman tumutulong siya nang caunti man lamang sa caniyang ama, at hindi man naquiquialam o nagtatanong-tanong tungcol sa pamamahay o pagcabuhay nang magulang, na ualang-uala siyang guinagaua, cundi lumigao arao,t, gabi sa manga dalagang nababalitaang maganda dito sa bayan, at siya na.
¿Saan di, anaquin, magcacagayon si Felicitas, at bucod sa manga sinalita co na, ay naquiquita rin niya, na ang pagsisimba man nang caniyang capatid, cung Domingo at piestang pangilin, ay catua?
At totoo nga. Cung magsimba si Prospero sa manga lingo at manga piesta, ay tatayo-tayo siya sa pinto nang simbahan, na siyang huling pumasoc at unang lumabas), at sinisilip-silip niya ang manga dalagang dumaraan sa caniyang harap, at sinasabugan pa niya nang manga uicang bulaclac, na cahalay-halay paquingan saan man, at lalong-lalo sa manga lugar na yaon.
At hindi lamang ito, cundi pa naman, sa pagsasalitaan nilang dalauang magcapatid, ay hinango ni Felicitas na malinao na malinao, na mali at sinsay sa catouiran ang pag-iisip ni Prospero tungcol sa maraming bagay na ucol sa calolooua.
Itong lahat na ito, inuulit cong sabihin, ay naquiquita at pinagmamasdan ni Pili, at siyang iquinalulumbay na totoo nang caniyang loob, at iquinasisiquip nang caniyang dibdib.
Pagcatapos nang pagvavacacion ni Prospero, ay lumuas siyang uli sa Maynila, nang maituloy ang pag-aaral. Subali,t, hindi na pinangangtauoanan niya ang pag-aaral, cundi ang pagligao lamang, ang pagsusuot nang maririquit, at ang paglayao niya sa manga catoouaan dito sa mundo.
Dahilan dito sa manga inougali ni Prospero doon sa Maynila, ay nagcautang siya nang marami, at nang dumating ang arao nang pag-eexamen, ay nagcaroon siya nang nota nang reprobado.
Nguni,t, itong lahat na manga bagay na ito,i, inililihim niya,t, ipinagcacaila sa caniyang magulang; at nang siya baga,i, macababayad nang ibang manga utang niya, ay sari-saring idinadaing at ipinagdadahilan sa caniyang ina sa manga lihim na sulat, nang siya,i, padalhan nang caunting salapi.
Pinaquiquingan ni cabezang Angi ang manga caraingan nang caniyang anac, at dala nang aua, (nang isang falsong aua), ay pinadadalhan din si Prospero nang caniyang ina nang salaping hinihinging patago sa caniyang asaua at cay Felicitas; at dahilan dito sa falsong aua ni cabezang Angi sa caniyang anac, ay lalong-lalong nagmamalaqui si Prospero at nagmamayaman doon sa Maynila at lalong-lalong nangangahas siya, at lalong-lalong nalulubog siya sa lanay, na dati niyang quinatutungtungan.
Hindi co iisaisahing salitain ang lahat nang cabangauang ginaua ni Prospero doon sa Maynila, at mapapacahabang totoo itong aquing casulatan, caya lalactauan co ang marami, at sasabahin co lamang na si Prospero,i, nagtumira nang apat na taon sa Maynila, at liban sa naunang taon, ay uala na sa caniyang loob ang pag-aaral, cundi ang pagmamalibog; na hindi man pinaquiquingan niya ang pangangaral at pagbabala sa caniya nang caniyang catedratico, at cung caya nagcaroon siya nang nota nang reprobado na tatlong taong sunod-sunod. At bucod dito,i, nagcautang siya nang macapal na utang sa magcabi-cabila, at nacagaua pa siya nang iba,t, iba pang maraming calapastanganan, na linilisan cong talaga. Nguni,t itong manga casalanan niya, ay hindi lamang hindi pinamamalayan niya sa caniyang magulang at manga camag-anac, cundi bagcus ay sari-saring paraan at susong-suson na cabulaana,t, casinongalingan ang caniyang guinamit, nang houag baga mahalata nila ang masama at cahabag-habag na calagayan niya. At gayon din ang caniyang guinaua, nang houag siyang cagalitan nang magulang, dahilan sa hindi sa pagvavacasion niya dito sa Tanay nang dalauang tauong magcasunod.
Datapoua,t, palibhasa,i, sa ating Panginoon Dios ay ualang sino, at palibhasa nama,i, ang lahat na manga bagay-bagay dito sa mundong maraya,i, may catapusan; ay dumating din cay Prospero ang tadhanang arao, at dinaquip siya nang Justicia, at piniit sa bilangoan, dahilan sa manga utang, at iba,t, ibang manga cabaliuang guinaua niya sa Maynila.
Itong lahat nang ito,i, nagcataon sa catapusan nang icapat na taong magmula nang si Prospero,i, nag-aaral sa Maynila at casalucuyang siya,i, inaantay nang caniyang magulang dito sa Tanay, alinsunod sa caniyang pangaco, na siya,i, paririto at magvavacasion dini sa caniyang bayan.
Calumbay-lumbay ang nangyari sa mag-anac ni cabezang Dales dahilan dito. Tinangap nila ang isang sulat ni Prospero, at doon itinutucoy niya ang arao nang pag-alis niya sa Maynila, na patungo rito.
Malaqui ang toua nilang lahat nang mabalitaan nang ganoon, subali,t, ang toua ni cabezang Angi, nang matanto niya ang napapalaman sa sulat ni Prospero, ay lumalo na di hamac sa lahat, palibhasa,i, mayroon nang tatlong taong di nasisilip-silip niya ang mucha nang caniyang caibig-ibig na anac, at gustong-gusto niyang maquita. Caya dala nang malaquing toua niya,t, nasang maquita ang caniyang anac, ay pinasalubungan niya si Prospero nang isang matuling at mariquit na cabayo doon sa Cainta, niyon ding arao na itinucoy ni Prospero sa caniyang sulat.
Nang magcaganito,i, nag-aantay ang mag-asaua ni cabezang Andres, pati ni Felicitas nang pagdating nang canilang anac at capatid, at handa na ang caniyang pagcain pati bihisan. At sa di dumarating-dating nang macaanimas na, ay namamalisa silang lahat, at pinag-uusap-usapan nila ang dahilan nang gayong pagcaluat, at ang uica nang isa.
—¡Baca, nahulog si Prospero sa cabayo!
—¡Baca, hindi nacaquita siya nang bangca! Ang sagot nang isa.
—¡Seguro,i, guinabi siya sa Taytay o sa Binangunan caya, at doon na siya,i, matutulog, at mag-aantay nang sicat nang liuayuay, ang uica naman nang isa.
Ganoon nang ganoon ang pinagsasalitaan at pinaguusapan nilang mag-anac, na hindi nagcacaisa ang canilang caisipan at narito na ang isang oficiales, na nangagaling sa Tribunal, at may tangang isang oficiong sulat nang Sr. Alcalde mayor sa Maynila, na ang laman ay ganito, cung sa uicang tagalog:
Gobernadorcillo sa Tanay. — Pagtangap ninyo nitong orden o cautusan, ay papaharapin ninyo dito sa Alcaldia mayor ang dalauang catauo, na si D. Andres Baticot at si doña Maria Dimaniuala ang manga ngalan, nang sila,i, macasagot sa sumariang guinagaua dito sa Juzgado, contra sa canilang anac na si Prospero Baticot dahilan sa manga utang at ibang manga capangahasan. — Tuparin ninyo agad itong utos na ito at ipatanto sa aquin ang catuparan. — Alcaldia mayor sa…sa icatlong arao nang buan nang Junio nang taong 18…—Erizo.
Catacot-tacot ang pag-iiyacan at caguluhan nilang lahat nang matanto nila ang cahulugan niyong sulat nang Sr. Alcalde mayor. Ualang naalaman gauin, ualang naalaman sabihin.
Dinaluhan sila nang capitbahay at nang ibang tauong nacaringig nang manga sigauan nila, at hindi mapalagay-lagay ang canilang loob, pangaralan man sila nang manga uicang caalio-alio.
Di tuloy cumain nang hapunan, at di nahiga sila nang caunting oras man lamang niyong magdamag na yaon. At nang quinabucasan nito ay ipinagtagubilin ni cabezang Andres ang caniyang pamamahay at ang caniyang anac na si Felicitas sa isang capatid niya, na si Juez na Godio ang ngalan, at lumacad na silang mag-asaua, na patungo sa Maynila.
Di co man sabihin, acala co,i, mapaguauari rin nang sino mang bumabasa nitong aquing casulatan ang cadalamhatian nang loob at ang casicpan nang dibdib nang mag-asaua ni Dales sa canilang paglacad. Uala silang ibang nasa, cundi ang macarating silang agad sa Maynila, nang maquita nang canilang sariling mata, nang maringig nang canilang sariling tainga, sa catagang uica: nang maalaman nila ang totoong calagayan at ang manga bagay-bagay na casalanan nang canilang anac na si Prospero. Caya uala sa canilang loob ang gutom at ang pagod. Sila,i, nagugutom nga,t, napapagod pa, nguni,t, hindi nila inaalumana itong manga hirap na ito, at ga hindi nila dinadamdam. Isa lamang ang iquinaiinip nila, ang calayuan baga nang linalacaran nilang daan; sapagca,t, gaua nang malaquing pagnanasa nilang dumating sa Maynila, ay minamalayo nilang totoo ang dati-dati ay minamalapit nila.
Cung sasaysayin co ang lahat na nangyari sa naturang mag-asaua doon sa Maynila, at ang lahat na naisipan nila, at ang lahat na dinamdam at iquinahirap nang canilang calooban, ¡Ay ina co! hindi matatapos-tapos itong aquing salita. Subali,t, palibhasa,i, ang naguing ugali co sa aquing manga pagsasalita, ay houag gumamit nang maraming uica, cung masasaclao co rin lamang sa caunti; at palibhasa,i, masama rin naman, cundi co salitain ang nangyari sa mag-asaua ni Angi doon sa Maynila, ay ito na ang talaga cong sasabihin sa tipid na uica:
Nang humarap ang mag-asaua ni cabezang Andres sa Hocom, sa Sr. Alcalde mayor baga; at nang maringig nila sa bibig nang nasabing Sr. Alcalde, ang dami nang pinagcacautangan ni Prospero; at ang capal nang salaping caniyang inutang,sampon nang ibang cabaliua,t, capangahasang guinaua niya, ay natilihan silang totoo, at caunting-caunting naboual at nanhimatay na capoua.
Datapoua,t, palibhasa,i, magulang ay nagpacatibay sila nang loob; at nang houag bagang mapahamac na lalo ang canilang anac, cahima,t, macasalana,t, palamara; ay nangaco sila sa Sr. Alcalde, na sila,i, magbabayad nang lahat nang utang nang canilang anac pati nang manga perjuiciong guinaua niya.
Naglagay sila nang fianzang hinihingi sa canila nang Sr. Alcalde, at hinango nila tuloy sa carcel si Prospero, at capagcaraca,i, ipinagsama nila sa bangca, at sumuba silang tatlo dito sa Tanay.
Nang maguing dalauang lingong magmula nang pagharap nina Dales sa Sr. Alcalde, ay may dumating dito sa Tribunal, ang isang mahigpit na orden sa Maguinoong Capitan, na ang iniuutos baga doon, ay pacatantoin niya sa magulang ni Prospero Baticot, na sila,i, magdala o magpadala, agad-agad, sa Juzgado sa Maynila nang ganoong salapi, (hindi co maalaala ngayong oras na ito, cung magcano ang lahat, subali,t, natatandaan cong maigui, na macapal na totoo,) at cung sacali,t, hindi sila magbayad o macabayad nang nasabing cantidad, ay gapusin nang Maguinoong Capitan ang mag-asaua ni Dales, pati anac nila na si prospero, at ipaluas niya sa Maynila casama nang isang Oficiales at manga cuadrillero. At nang houag, anang utos, magcacahalang ang anomang cataonan, ay embargohin niya, capagdaca ang lahat nang pag-aari ni don Andres Baticot pati nang sa caniyang asaua na si doña Maria Dimaniuala.
Ipinatanto nang Maguinoong Capitan cay cabezang Dales itong utos na ito, at hindi cumibo si Andres, cundi itinungo ang ulo, at ang uica,i, siya,i, sunod-sunuran sa utos nang manga Puno. Subali,t, nang aalis na ang aming Maguinoong Capitan, ay ipinamanhic ni cabezang Andres sa caniya, na cung mangyayari sa caniyang loob, ay houag bagang ipaembargo niya muna ang canilang pag-aari, at siya,i, magbabayad at magbabayad nang lahat na ualang culang.
Pagcaalis nang Maguinoong Capitan, ay binilang ni Andres ang salaping natatabi sa bahay, at sa di umaabot nang calahati man lamang sa pagbabayad nang manga utang, at ibang manga perjuiciong cinabi sa canila nang Sr. Alcalde, ay Ipinagbili niya ang canilang manga hayop, at manga palayang iba, na ualang natira sa canila, cundi tatlong calabao lamang, at caunting lupang bubuquirin.
Pagcaipon ni cabezang Dales nang hustong salapi, ay iniluas niya sa Maynila, at binayaran niya ang manga utang na lahat, at umoui na siya dito sa Tanay.
Magmula niyon, ay nasira ang capayapaan sa sangbahayan nina cabezang Angi. Totoo nga na hindi sila nagcacasiraan, at hindi naman sila nagtataniman; subali,t, sa loob man lamang, ay nagsisisihan silang lahat, dahilan sa nangyari, at nagtuturu-turuan nang casalanan nang isa,t, isa.
At saca, palibhasa,i, dati-dati ay maguinhaua ang canilang tayo, at ngayo,i, mahirap na, ay ga quinucutcot ang calooban nang isa,t isa nang pag-aalaala nang canilang dating calagayan, at tila sumasama at tumatabang ang canilang loob, na cung minsa,i, tumutulo pa ang luha sa canilang mata. At cung caya ang uica co cangina,i, nasira ang canilang capayapaan.
Nang mangaling si cabezang Andres sa Maynila, nang macabayad na sa nasabing manga utang, ay tinauag niya si Prospero, at pinangusapan niya sa harap ni cabezang Angi at ni Felicitas nang ganito:
Proper, malalaquing totoo ang perjuicio at casiraang guinaua mo sa magulang mo,t, capatid. Hindi lamang naualan tayo nang pag-aari, cundi puri natin ay cacalat-calat sa bibig nang tauo. Ipinatatauad namin sa iyo itong lahat nang ito, datapoua,t, ipinamamanhic din namin sa iyo, na mula ngayon, ay magpumilit cang tumalicod sa masasamang ugaling pinag-aralan mo sa Maynila; mag-asal ca na nang asal cristiano, at tumulong ca sa amin sa paghanap nang pagcabuhay. Mahirap man tayo ngayon, ay hindi tayo mauaualan nang macacain at nang pananamit natin, sa pamamaguitan nang tulong at aua nang Panginoon Dios, cung tayo,i, masisipag sa tarabajo. Malaqui ang aua at pag-ibig ipinaquita naming sa iyo, Proper, caya gantihan mo rin cami nang capoua aua at nang capoua pag ibig. Ito lamang ang hinihingi namin sa iyo; subali,t, mag-ingat ca rin, Proper, at houag mo acong biguian uli nang dahilan sa pagpaparusa sa iyo, sapagca,t, cung magcagayon, ay lulubusin co na.
Pinaquingan ni Prospero itong pangangaral at pagbabala sa caniya nang caniyang amba, at humingi siyang tuloy nang tauad sa magulang at capatid, at ipinangaco pa niya, na hindi na siya gagaua uli nang anomang icagagalit nila o icasasama nang canilang loob.
Nang ito,i, matapos, ay nagsapol sila nang bagong buhay, sa macatouid: buhay nang mahihirap, at hindi na sila mayaman. Subali,t, cataca-taca itong mag-anac ni cabezang Andres! ¡Mahihirap man sila ngayo,i, hindi ninyo mahahalata ang canilang cahirapan!
Dati sila,i, masisipag at mababait, na parang sinabi co sa itaas; caya nang sila,i, datnan niyong sacunang sinalita co na; ay ualang catiguil-tiguil sila.
Si cabezang Dales casama ni Prospero ay gumagaua sa buquid, sa bundoc o sa bayan, na ualang tahan.
Si cabezang Angi nagbibigas o lumalala nang banig.
Si Felicitas naman, na dati-dati ay hindi nananaog sa bahay, cundi sa pagparoon sa simbahan, o sa ibang bagay na totoong cailangan, ay gumagaua ngayon nang sari-saring luto at pagcain, at itinitinda,t, ipinagbibili niya sa plaza, umaga,t, hapon. Caya hindi sila,i, nauaualan nang anomang cailangan, at ang canilang lagay ngayo,i, nagcacaparis din, (cung sa tingin nang tauo), sa dati nilang calagayan.
At sa catunayan, ay magtanong cayo sa canino man dito sa bayan, at asahan ninyo, na hindi sasabihin sa inyo baga, na ang mag-anac ni cabezang Dales ay mahihirap, cundi ang isasagot sa inyo, na sila,i, maguinhauang tauo, at mayayaman pa.
Nguni,t, ¡oh carupuca,t, caiclian nang manga bagay-bagay dito sa mundong maraya! Ang paimbabaong caguinhauaha,t, capayapaan nang mag-anac ni cabezang Andres, ay hindi natagal.
Si Prospero, na nararatihan na sa manga layao nang catauoan, ay nabibigatan siyang totoo ngayon at nahihirapan sa pag-aararo, sa pagtaga nang cahoy at cauayan, sa pagpaparagos, at sa iba,t, ibang trabajong caraniuang gauin nang caniyang ama na si cabezang Dales.
Caya, nang maguing dalaua o tatlong lingong magbuhat nang siya,i, tumutulong sa caniyang ama sa pagtatrabajo, ay dumaing siyang totoo sa caniyang ina, nang pamamaltos nang camay, nang saquit nang bayauang, at nang pamamanhid nang litid nang boong catauoan niya. Quinaauaan siya ni cabezang Angi, pinaligpit niya sa bahay, at ipinagamot sa manga mediquillo dito sa bayan.
Nang magcagayon ay naaua naman si cabezang Dales sa caniyang anac, at hindi lamang hindi ipinagsama niya sa trabajo, cundi bagcus, ay ipinagtagubilin na mahigpit cay cabezang Angi, na ipagamot sa manga mediquillo, at alagaan niyang maigui.
Datapoua,t, pag naguing iilang arao, at nang mapagmasdan ni Dales, na ang caniyang anac, ay hindi gumagaling-galing, cung sa pagtatrabajo; nguni,t, maigui at malacas siya, cung sa pagligao at paggala, ay nagalit na di hamac, at pinag-uicaan tuloy si Prospero nang masasaquit na uica.
Sumama uli si Prospero sa caniyang amba sa pagtatrabajo, subali,t, hindi niya pinangatauoanan, at hindi man inaalumana niya ang paggaua, cundi nagdadahi-dahilan siyang palagui nang sari-sari, gaua lamang nang caniyang catamaran at masamang ugali.
Uala siyang cacusa-cusa nang munti man, at nang sabihin co nang biglang sabi; ay hindi siya gagaua nang ano-anoman, cundangan ang mahigpit na lagay niya, at ang catacutan niya sa caniyang amba.
Itong lahat nang ito,i, pinagmamasdan ni cabezang Andres, at cahima,t, iquinagagalit niyang totoo, ay pinipiguil na maigui ang caniyang calooban, at hindi niya pinag-uicaan ang caniyang anac nang anomang uicang may cahalong galit, cundi pinangaralan niyang banayad na banayad, mangyari lamang mabago ang caniyang loob at ugali. Subali,t, baga man napaoo nang napaoo, at napapaayon nang napapaayon ang palamarang Prospero sa manga pangangaral nang caniyang amba, ay cung sa gaua,i, hindi rin binabago niya ang caniyang masamang ugali, cundi ang caniya lamang ay siyang sinusunod.
Dahilan dito,i, nagdadalamhating palagui ang loob ni Dales, at lalong-lalong naragdagan itong cadalamhatian nang caniyang loob, nang mabalitaan niya, ang manga cabaliuang guinagaua ni Prospero sa manga babayi, at ang manga pagcacautang-utang niya cung saan-saan.
At sa di na matiis niya itong masamang asal nang caniyang anac, ay guinapos niyang minsan nang madaling arao, itinali sa isang haligui nang bahay, hinampas nang di biro-biro, at doon pinabayaan niyang maghapon at magdamag.
Nagmamacaauang totoo ang mag-ina ni Pili cay cabezang Andres, at si Prospero nama,i, ualang calagot-lagot nang paghingi nang tauad, caya quinaauaan siya nang caniyang tatay, inalisan siya nang manga tali, at tuloy pinangusapan siya nitong maicsi, nguni,t, malaman na salita:
Proper, ani cabezang Andres, Proper, cung sana sa bangca, aco,i, tiguib na tiguib na, caya cung minamahal mo ang buhay mo at ang buhay co, ay magpacaingat ca na.
Natacot na totoo si Prospero dito sa manga uicang ito nang caniyang tatay, caya nagmabait siya,t, nagmasipag nang panibago. Datapoua,t, halos di pa bahao ang manga sugat nang caniyang pigui, ay nauala na sa caniyang loob ang pagbabala pati pangangaral sa caniya ni cabezang Andres, at nagsauli siya sa dati niyang masasamang caugalian.
Itong manga suson-suson na capighatian nang loob ni cabezang Dales, ay dumamay rin sa caniyang catauoan, caya hindi nalaon, ay nagcasaquit siya nang isang mabigat at di maquilalang saquit, (palibhasa,i, uala sa catauoan, cundi nasasaloob), at baga man guinagamot siya nang guinagamot nang manga mediquillong taga rito, at nang taga ibang bayan ay lumalala nang lumalala ang caniyang saquit, (na,uala sa caniyang catauan, cundi na sa caniyang calooban), at namatay tuloy, pagcatangap nang manga santo Sacramento.
Segurong-seguro ang manga bumabasa nitong aquing casulatan, ay nag-iisip sa canilang sarili, o nagnanasa cayang maalaman, cung ano baga ang naguing calagayan, o buhay caya ni Felicitas, na magmula niyong unang pagvavacasion ni Prospero dini sa bayan, hangan dito sa pagcamatay nang caniyang ama. At nang matapatan co ang nasasaloob nang manga bumabasa nitong tunay na historia, ay sasabihin co ang lahat nang naalaman co, dito sa caunting salitang susunod:
Nang magvacasion dito si Prospero, at matantong maigui ni Pili ang caugalian, at ang iba,t, ibang caisipan nang caniyang capatid, tungcol sa manga bagay nang caloloua, at sa manga asal nang tauong cristiano, ay pinaroonan niyang uli ang aming Cura, at doon cumuha nang sanguni: at ang uica nang aming cagalang-galang na Padre Cura sa caniya,i, ganito: —Felicitas, uala acong naalamang gamut sa saquit ni Prospero, cundi ang siya,i, ialis nang magulang mo sa Maynila at ioui dito sa bayan.
Ayon dito sa hatol na ito,i, oras-oras ipinamamanhic ni Felicitas sa caniyang magulang, na houag baga paluasin nilang uli si Prospero sa Maynila, cundi patirahin na siya dito sa bayan, baca, aniya, baca, po,i, mapahamac, cung mapalayo sa inyo.
Subali,t, hindi rin nacamtan niya ang cahingian, baga man siya,i, tinutulungan nang aming mahal na Padre Cura. Ang isinasagot cay Pili nang mag-asaua ni Angi, at ang minamatouid nila,i, ualang-uala silang naquiquitang masama cay Proper, cundi ang manga gaua-gauang ugali nang cabinataan, na, mauauala rin anila, cung siya,i, mag-aral pa nang caunti sa Maynila.
Sa icatlong taon nang pagcatira ni Prospero sa Maynila, ay may dumating dito sa bayan isang balita, na di umano rao,i, si Prospero ay hindi na nag-aaral na siya,i, inuusig na palagui nang caniyang manga pinagcacautangan; na siya,i, hinabla sa Juzgado, cung macailan na dahilan sa gayong manga bagay; na siya,i, paganoo,t, paganoon.
Itong balitang ito,i, hayag na hayag, at calat na calat dito sa boong bayan, caya si Felicitas, dala nang malaquing capighatian nang caniyang dibdib, ay isinumbong niya itong lahat na manga bagay na ito sa caniyang magulang, at nag-uica uli sa canila, na mangyari ay paouiiin na nila si Prospero dito sa bayan, nang maputol at matapos ang ganoong manga carumal-dumal na pagbabali-balita nang tauo.
Pagsusumbong nang gayon ni Felicitas sa caniyang magulang, ay quinagalitan siya,t, pinangusapan pa ni cabezang Angi nang ganito: —Houag cang mag-osiosa, Pili, at houag cang maquiialam sa manga gaua namin nang amba mo, at cami ang nacacaalam niyang manga bagay na iyan, at hindi cailangan na cami ay turuan mo pa. ¿Baquit icao,i, maniniuala sa manga sabi-sabi nang tauo, na puro gaua nang canilang capanaghilian sa atin? Caya tahanan mo iyang salita mong iyan.
Nagolomihanang totoo si Felicitas pagcaringig nitong pangungusap nang caniyang ina, at hindi na siya cumibo. Subali,t, sa di mapalagay-lagay ang caniyang loob, ay isinanguni niya sa caniyang Cura,t, Confesor itong lahat nang ito. Pinaquingan nang aming Cura ang manga isinasanguni ni Felicitas sa caniya, at itinanong pa siya cay Pili ang iba,t, iba, at pagcatapos, ay naghatol siya cay Felicitas; na houag na siyang cumibo at maquialam sa mga ganitong bagay, cundi magpumilit siyang magpacabanal, at ipamahala na niya sa Panginoon Dios ang lahat na yaon.
Sinunod ni Felicitas ang hatol at bilin nang aming Cura sa caniya, at hindi na siya umimic. Ang lahat na naquiquita niya,t, nariringig tungcol cay Prospero, ay tinitiis niya sa caniyang sarili, at sa Panginoon Dios inihahain.
Sasabihin co na ang lahat sa manga catagang uica. Ang lagay ni Felicitas sa panahong yao,i, siyang-siya nang lagay nang isang macetas, na hindi dinidilig na nalalanta,t, nalalanta, natutuyo,t, natutuyo, at sa calauna,i, namamatay. Ganito, anaquin, ang lagay ni Felicitas, nang inioui rito nang caniyang magulang si Prospero na mangaling sa Maynila, at nang maipagbili na nila ang canilang pag-aari, sa pagbabayad nang manga utang niyong palamarang anac at capatid.
Nang naririto na sa bayan si Prospero, at matantong uli ni Felicitas ang caniyang asal at ugali, ay sumaquit na lalo ang caniyang loob, caya baga man pinagticahan niya, na hindi na siya quiquibo; ay hindi rin matiis, palibhasa,i, inaari niyang malaquing casalanan ang di pagsasabi nang totoo sa caniyang capatid; at dahilan dito,i, sinira niya ang caniyang dating pagtitica, at pinangaralan niya si Prospero, (cung macailan), sa manga lihim, at sa manga banayad na banayad at mahusay na pangungusap. Datapoua,t, sa di siya,i, paquingan ni Proper, cundi siya pa ang quinagagalitan at pinag-uiuicaan nang masama, ay itinicom niya ang bibig, at hindi na siya umimic nang munti man. Pinagsisipagan niya lamang ang paggaua, nang siya,i, macatulong-tulong sa caniyang magulang sa paghanap nang pagcabuhay; guinaganap niyang ualang sala ang caniyang manga dating devosion, at hindi na siya naquiquialam sa ano pa mang bagay.
¡Naca-aaua mandin si Felicitas, cung pagmasdan ninyo ang caniyang casipagan at panoorin ninyo ang caniyang muc-hang payat, putlain at malumbayin pa!
Ito, inuulit cong sabihin, ang calagayan nang loob at catauoan ni Felicitas doon sa panahong yaon, at nang mamatay ang caniyang amba.
Ngayo,i, itutuloy co na ang pinutol cong salita.
Nang mautas na si cabezang Andres at nalibing na sa panteon, at natapos ang pagsisiam, na ugaling gauin naming manga tagalog, ay tinauag ni cabezang Angi ang caniyang anac na si Prospero at pinangusapan nang ganito:
Proper, anac co, talastas mo na ang pagmamahal namin sa iyo, caya ipinamamanhic namin sa iyo, na icao,i, magbait na, at pangosiuaan mo ang caunting pag-aaring itinira sa atin nang nasira mong amba. Naalaman mo rin, na ualang ibang sucat nating asahang pagcabuhay, cundi ang ating sariling hanap, caya gumaua tayong para-para, at hindi tayo mauaualan nang macacain sa tulong at aua nang ating Panginoon Dios.
Pagcatapos nitong salita ni cabezang Angi, ay ipinangaco ni Prospero sa caniyang inda at capatid, na siya,i, magbabait na, at hahalili sa caniyang nasirang ama, sa pangongosiua nang canilang pag-aari; at ang uica pa: —Nanay, houag, po, ninyong alalahanin ang ano pa mang bagay sa ating pamamahay; at acong bahala sa lahat.
Naniuala si cabezang Angi sa pangaco nang caniyang anac, at naniuala naman si Felicitas; subali,t, iba ang nangyari.
Naalaman na nang manga bumabasa nitong aquing casulatan, na si Prospero,i, ualang cacusa-cusa sa trabajo; naalaman din nila, na cung caya,i, gumagaua-gaua si Proper nang daco noong arao,i, alang-alang lamang sa catacutan niya sa caniyang namatay na ama; at natatanto naman nila, na si Proper ay ualang caisip-isip at ualang catingintingin sa caniyang pamamahay. At nang ipahayag co ang totoong nasasacalooban coi,i, sasabihin co pa ngayon, na ang pagcamatay ni cabezang Dales, ay iquinalumbay ni cabezang Angi nang di hamac, at iquinabacla nang loob ni Felicitas; datapoua,t, bagay cay Prospero,i, ang damdam co,i, siya,i, natotoua, nang malaquing toua, baga man nagcucunouari siya,i, nalulungcot.
Dito sa manga susunod na salita,i, maquiquilala ang pagcatotoo nitong aquing paghihinala.
Ayon sa pangaco ni Prospero sa caniyang ina at capatid, na siya baga,i, mangongosiua na sa lahat, na para nang guinagaua nang caniyang tatay, ay ipinagcatiuala sa caniya ni cabezang Angi ang pagmamahala sa manga hayop, at sa manga lupang bubuquiring natitira pa sa canila.
Nang magcagayon, ay isip ninyo,i, tototoohanin ni Prospero ang caniyang pangaco. Uala siyang catiguil-tiguil. Mamaya,i, pinaliligoan niya ang canilang tatlong calabao; mamaya,i, nangdadamo siya, o nangangahoy caya; ngayo,i, pinag-iigui niya ang bacuran nang canilang bahay, o linilinis ang canilang looban; o cung dili caya,i, naghuhusay-husay siya nang manga casangcapan sa pamamahay. At ang lalong caguila-guilalas dito,i, hindi nasiya nagsasalual sa manga gauang ito, cundi manga putol lamang. ¡Subali,t, itong casipagang ito,i, hindi natagal!
¿At saan di gayon? ¡Uala na siyang quinatatacutang ama! ¡Ang caniyang ina at capatid ay hindi niya quina-aalang-alanganan nang munti man! At ang lumalalo sa lahat: ¡ay ualang-uala sa caniyang calooban, ang pagbabalic loob sa Panginoon Dios! Caya,i, nanariua nang panibago sa caniyang puso, ang quinararatihan niyang masasamang ugali, at nagsauli rin sa dati.
Dahilan dito,i, uala pang sangbuan siya sa caniyang bagong pagcalagay o catungculan, ay namatay sa gutom ang isang calabao nila, gaua nang capabayaan ni Prospero.
Sumapit ang panahon nang pagtatanim, at ang caunting palayan nila,i, hindi natamnan, dahilan sa capabayaan ni Prospero.
Pagcamaya-maya,i, nauala, rao, ang uica ni Prospero, ang isa pa nilang calabao, bago-bago,i, nang usisain ni cabezang Angi ay nabalitaan niya, na di umano,i, ipinagbili ni Proper sa pagbabayad nang ibang manga utang niya.
Sa catagang uica: hindi pa naboo ang sangtaong arao magmula nang pagcamatay ni cabezang Andres, ay dinaquip si Prospero nang justicia at piniit sa tribunal, dahilan sa paghahabla sa caniya nang maraming tauo.
Humarap si cabezang Angi sa Tribunal at inusisa niya doon itong nangyaring ito sa caniyang anac, at ipinahayag sa caniya nang Maguinoong Capitan, na cung caya napepreso doon si Proper, ay dahilan sa cacapalan nang caniyang utang, na hindi binbabayaran, at dahilan naman sa manga reclamo ni Capitang Juan Gavi, bagay sa caniyang anac na dalaga, at manga habla ni cabezang Teo Maguiling tungcol sa caniyang asaua, at cung ano-ano pang sinabi nang Maguinoong Capitan.
Nang maringig ni cabezang Angi ang manga sinasalita sa caniya nang aming Capitan, ay namutla siya,t, nasindac na totoo, na hindi macaquibo, at hindi macapag-uica, at hindi man macaiyac; tila mandin nahahalangan ang caniyang lalamunan, at natutuyo ang luha nang caniyang mata. Caya nang pagmasdan nang Maguinoong Capitan ang masamang tayo ni cabezang Angi, ay pinaoui siya, at ang uica sa caniya:
—Cayo, po,i, umoui muna, cabezang Angi, at magpalagay-lagay, po, cayo nang loob, at bucas, po, nang umaga, cung may aua ang Panginoon Dios, at tayo,i, nabubuhay pa, ay pumarito cayo, at atin pong husain itong manga bagay na ito. 
Umoui nga si cabezang Angi, at sinamahan nang isang oficiales na camag anac niya, na baca cung mapaano siya sa daan, at nang dumating sa bahay, ay sinalubong siya ni Felicitas sa catapusan nang hagdan. Pumanhic si cabezang Angi, at biglang-bigla,i, niyapus niyang totoo itong si Felicitas, at napaiyac nang catacot-tacot. Naghimatay tuloy si Pili nang maquita ang anyo nang caniyang inda, at cundangan ang oficiales na casama ni Angi, ay naboual at napagulong sa hagdan ang mag-ina.
Nang magcaganito,i, sumigao ang oficiales, at dinaluhan sila tuloy nang manga capitbahay, at nang manga camag-anac, at malaquing totoo ang nangyaring ligalig doon, gaua nang caramihan nang tauo.
Ang iba,i, gumagamot-gamot cay Pili.
Ang iba,i, umaalio-alio cay cabezang Angi.
Ang iba,i, humahanap nang mediquillo, at ang iba nama,i, cumacaon nang confesion.
Gulong-gulo silang lahat, na ualang ibang naquiquita,t, nariringig, cundi utos dito, utos doon, tauag sa magcabi-cabila, at tacbuhan nang lahat.
Subali,t, nang dumating ang aming mahal na Padre Cura,i, tumahimic nang caunti ang manga tauo, dahilan sa malaquing pag-ibig at caalang-alanganan nila sa caniya.
Pagcapanhic nang aming Cura sa bahay ay inusisa niya agad sa manga tauong caharap ang bagay o dahilan nang pagcacasaquit at paghihimatay ni Felicitas, at capagcaraca,i, sinaysay nang oficiales ang caniyang naquita,t, naalaman.
Nilapitan tuloy nang Cura ang maysaquit: pinulsuhan; tiningnan ang lagay nang muc-ha; tinauag pa niya nang malacas si Felicitas, at sa di cumiquilos-quilos ang maysaquit, ay agad-agad nagsoot ang Cura nang roquete at estola, pinagcalooban niya ang nanghihimatay nang caniyang mahal na absolucion, at tuloy pinahiran nang Santong Lana.
Hindi namatay si Felicitas doon sa pagcacasaquit na yaon, datapoua,t, naguing sampuong oras bago siya,i, masaulan nang pag-iisip; at nang siya,i, pagsaulan nang ganoon, ay nagcataong naroroon ang aming Padre Cura.
Pinagmamasdan siyang maigui nang aming Cura, pati nang ibang manga caharap doon, na lubhang marami, at naramdaman nila, na madalas na madalas ang paghibic ni Felicitas, at malacas ang tulo nang luha sa caniyang mata, caya lumapit ang Cura, at quinausap si Pili nang ganoon:
—¡Felicitas, Felicitas!
—Po, ang sagot ni Pili.
—¿Naquiquilala mo aco?
—Oo po.
—¿Sino baga aco?
—Cayo, po, ang aming Cura at aquing Confesor.
—¿Ay anong nararamdaman mo? sabihin mo sa aquin baca mayroon acong naalamang gamot.
—Uala, po, acong nararamdamang anomang saquit.
—¿At ano,t, icao,i, umiiyac?
—Ay auan co, po, cung baquit hindi co, po, mapiguil-piguil itong aquing luha.
—Houag mong piguilin ang uica nang Cura, houag mong piguilin, Felicitas, iyang luha mo: pabayaan mong tumulo at umagos, at siyang macacguiguinhawa sa iyo.
Itinanong tuloy nang Cura sa caniya cung ibig niyang magcompisal, at ang sagot ni Pili ay ganoon:
—Houag po, muna, Amo, at tila,i, hindi pa mahusay ang aquing pag-iisip. Sa iba pong oras ay ipasusundo co cayo cung baga hindi pó ninyo minamasama.
—¿Baquit mamasamain co iyan? Ang uica nang Cura; magpasabi ca lamang sa Convento, at aco,i, paririto agad.
—¡Salamat, po, Amo, ang Panginoon Dios ang gumanti sa inyo!
Tumindig na ang aming Cura sa quina-uupuang banquillo, at nagpaalam na, subali,t, bago siya,i, umalis, ay nagbilin cay cabezang Angi nang manga gamot-gamot, na dapat niyang gauin sa maysaquit.
Dalauang arao lamang nacahiga si Felicitas sa banig; at nang siya,i, malacas-lacas na, at nacapagbangon, ay isinanguni sa caniya ni cabezang Angi, cung ano-ano caya ang mabuting gauin, sa pagbabayad nang manga utang ni Prospero; at ang sagot ni Felicitas ay ganito:
—Cayo pong bahala, nanay. Gauin po, ninyo ang balang minamatapat nang inyong calooban, at aco po,i, sunod-sunuran sa inyo, at tutulungan co po, cayo, sa boong macacayanan co, sa paghanap nang macacain natin.
Alinsunod dito sa mabuting paquiquiayon ni Felicitas sa caniyang ina, ay ipinagbili ni cabezang Angi ang canilang calabao na isang natitira; isinanla niya ang canilang manga palayan, at naparoon siyang tuloy sa Tribunal; at doon sa harap nang Maguinoong Capitan, at nang ibang manga sacsi, ay nagbayad siya nang manga utang ni Prospero.
Datapoua,t, hindi rin natapos ang gulo at paghahablahan; sapagca,t, ang manga naturan co, na si Capitang Juan at si cabezang Teo,i, hindi pumayag sa capamanhican ni cabezang Angi at sa cahatulan nang aming Maguinoong Capitan, cundi itinuloy nila ang canilang usap sa Juzgado sa Maynila, at dahilan dito,i, tinauag si Prospero nang isang orden nang Señor Alcalde mayor, at inihatid sa Maynila, at doon piniit siyang uli sa bilanguan.
Marami sana ang masasabi cong tungcol dito sa bagong nangyaring ito; subali,t, nang houag baga,i, napacahaba ang aquing salita, ay lalactauan co ang marami at malaman na manga bagay-bagay, at sasabihin co lamang itong manga susunod:
Sa malaquing pag-ibig ni cabezang Angi, na macaligtas at macalabas sa carcel ang caniyang anac, na si Prospero, at macaoui dito sa bayan, ay ipinagbili niya ang lahat-lahat nang pag-aari nila; pati bahay, pati solar, pati alhajas, na ualang-ualang natira sa canilang mag-ina ni Felicitas, cundi ang canilang damit lamang.
Iniluas ni cabezang Angi ang salaping inipon niya; at ang iba,i, ibinayad niya sa Abogado ni Prospero; ang iba,i, ibinigay sa alcaide sa carcel, nang siya baga,i, pahintulutang dumalao sa caniyang anac; ang iba,i, guinugol niya sa caniyang pagcain; at ang iba,i, isinabog niya cung saan-saan, mangyari lamang siya,i, tulungan sa pagtatangol cay Prospero.
Bucod dito,i, napaampon siya sa lahat nang manga caquilala at di caquilala niya, at nang sabihin co sa madaling salita: ay ualang di guinaua niyang capamanhican sa pagcacalinga sa caniyang anac.
Datapoua,t, naubos ang salaping dala niya, napagod siya nang di hamac, nang calalacad dito,t, doon, at hindi lamang hindi pinaquingan ang caniyang pag-iiyac, at ang manga caraingan nang caniyang manga caquilala at camag-anac, na pinintacasi niya, cundi bagcus ay nanaog ang isang mahigpit na hatol at sentencia, na ang iniuutos doon, ay: — ipadala agad sa Balabac si Prospero Baticot anac ni don Andres Baticot at ni doña Maria Dimaniuala, na taga Tanay; dahilan sa caniyang masasamang caugalian at antecedentes at dahilan sa manga perjuiciong guinaua at guinagaua niya sa caniyang capoua tauo.
Ayon dito sa utos na ito,i, dinala nga si Prospero doon sa Balabac, at doon, dao,i, namatay, ang balita nang tauo.
Sa uala nang magaua si cabezang Angi sa Maynila, ay umoui rito: datapoua,t, bago siya,i, macarating dini, ay nagpalimos sa manga bayan-bayang dinadaanan nya, palibhasa,i, uala siyang bauon, at uala namang cuartang ibibili nang cacanin. Caya, gaua nang malaquing cahihiyan, capagura,t, calumbayan niya,i, bangcay na mistula ang caniyang anyo, nang siya,i, dumating dito sa bayan.
¡Caunting namatay na patuluyan si Felicitas, nang maquita niya ang caaua-auang lagay nang caniyang inda! Nguni,t, nagpacalacas siya nang loob; inaliu pa ang caniyang ina; binihisan niya; pinacain; pinahiga sa banig, at ang lahat na,i, guinaua niya, nang macatulong at macapagbigay guinhaua sa caniyang iniibig na ina. ¡Pati catauoan niya,i, nalimutan, dahilan sa pag-aalila,t, pamimintuho sa caniyang ina!
Nang mahusay-husay na si cabezang Angi, ay inusisa sa caniya ni Felicitas ang lagay ni Prospero. Sinaysay ni cabezang Angi ang lahat, na ualang inilihim, at nang mabalitaan ni Pili ang nangyari sa caniyang capatid, ¡ay ina co! parang natangal ang lahat nang litid nang caniyang catauoan, caya, magpacalacas-lacas man siya,t, magpacatibay-tibay man nang loob, ay nahapay rin siya.
Sinabi co na cangina, na ang catauoan ni Felicitas doon sa panahong yaon, ay buto,t, balat lamang. Subali,t, gayon man, ay sapagca,t, ang caniyang cabanala,i, malaqui, at ang caniyang caloloua,i, buhay na buhay, ay pinipilit nang pinipilit niya ang caniyang catauoan sa pagtatrabajo, at nacagagaua-gaua rin siya nang icatutulong sa canilang paghahanap buhay. Datapoua,t, nang maringig niya sa caniyang ina, ang quinasapitan ni Prospero, ay naualan siya nang dating catibayan nang loob, at napahiga na sa banig, na hindi na siya nacapagbangon.
Nang magcaganito,i, ipinatauag ni Felicitas na agad-agad ang aming Cura at caniyang confesor, at doo,i, nagcompisal siya nang mahusay na mahusay, at nang quinabucasan niyo,i, dinalhan siya nang Santo Viatico, at pinahiran siyang tuloy nag Santo Oleo.
Nang dacong hapon niyon ding arao na yaon, ay dinalao si Pili nang aming cagalang-galang na Padre Cura, at inusap ang maysaquit nang ganoon:
—¿Felicitas, baca mayroon cang caramdaman sa catauoan mong iquinahihiya mong sabihin?
—Ualang-uala, po, ang banayad na sagot ni Felicitas, ualang-uala, po, Among nararamdaman acong saquit sa aquing catauoan, cundi isang malaquing cahinaan lamang.
—¿Baca caya, ang ulit nang Cura, sa bulong lamang, at sa lihim na salita, baca caya may nacasusucal nang calooban mo? Cung baga mayroon, ay houag mong ilihim sa aquin, cundi sabihin mo,t, ibulong sa aquin, nang cata,i, gamuti,t, hatulan.
—Ualang-uala, po, Among nacasusucal nang loob co ngayong oras na ito, cundi ang pag-aalaala co lamang sa aquing ina at sa aquing capatid, na baca, po,i, cung mapaano sila dito sa mundo.
—¿Masama, baga, ang bagong tanong nang Cura cay Pili, masama baga ang loob mo sa capatid mong si Prospero?
—Uala, po, ang sagot ni Felicitas, uala, po; hindi aco nagagalit sa aquing capatid, at uala naman acong masamang loob sa caniya, cundi bagcus, ay quinacaauaan co, po, siyang totoo, at ipinanalangin co siyang oras-oras sa Panginoon Dios, nang siya po,i, biguian nang Panginoon Dios nang buhay at gracia. Datapoua,t, mayroon, po, acong ipagcocompisal sa inyo ang ibang bagay, tungcol din dito sa itinatanong, po, ninyo sa aquin, na baca sacali,t, aco,i, nagcasala sa harap nang ating Panginoon Dios.
Tila, po, aco,i, mamamatay na, subali,t, ang pagcatalastas co, po,i, hindi ang anomang saquit nang catauoan co ang iquinamamatay co, cundi ang malaquing capighatiang dinamdam nang aquing loob, dahilan sa manga guinaua ni Proper magmula niyong siya,i, nag-aaral sa Maynila, na hangan ngayong panahong ito. Caya, po, cung itong di co pagtitiis nang manga caculangan nang aquing capatid, ay naguing casalanan co sa harap nang ating Panginoon Dios, ay iquinucumpisal co, po, sa inyo itong aquing casalanan, at inahihingi cong tauad sa Panginoon Dios at sa inyo, at inaantay co, po, ang inyong mahal na absolucion dito sa aquing casalanan, na pinagsisisihan cong totoo.
Pagcapagcompisal nang ganito ni Felicitas, ay binulongan siya nang aming Cura nang caunting oras, at binendicionan niyang tuloy.
Pagcatapos na pagcatapos nito,i, biglang sumigao si Felicitas nang gayon: — Amo, ina, Proper at cayo pong lahat, ay patauarin, po, ninyo aco, at aco,i, tinatauag na nang ating Dios at Panginoon. — At nang macasigao nang ganoon, ay napatid ang caniyang hininga.
Uala acong naquita, at uala rin acong nabalitaang libing na para nang guinaua sa bangcay ni Pili.
At caya,i, nagcaganito,i, sapagca,t, si Felicitas ay naquiquilala nang boong bayan; naalaman din nang bayan ang caniyang ugali at cabanalan; at napagtatalastas naman nang lahat ang manga hirap nang catauoan at loob na dinaanan niya; at cung caya, sa isang cusa nang loob, na ualang nagtutulac sinoman, ay pinagcaisahan nang lahat nang manga dalaga dito sa bayan, na mag-ambag sila nang macacayanan, nang magaua cay Felicitas ang isang mahal na libing.
Ayond dito sa pinagcasundoan nang manga dalaga, ay nagsidalo silang lahat sa bahay nang patay, at ang iba,i, nagdala nang candila, ang iba,i, nagdala nang damit na igagaua nang sapot, at iba,i, may taglay na manga puntas-puntas at manga listong igagayac sa sapot at sa ataul, (cabaon), at lahat-lahat na para-para,i, nananahi at tumutulong sa anomang gagauin, at nag-abut pa cay cabezang Angi nang ambag na salaping canilang nacayanan.
Ang manga campana na Simbahan ay ualang tiguil magmula nang mamatay si Pili. Maya,t, maya,i, nagpeplegaria.
Nang sumapit ang oras nang paglilibing, ay nagsiparoon sa quinamatayang bahay ang lahat nang manga dalaga, na pare-parejo ang canilang candila, at nag-aagauan sila nang paglalabit nang ataul.
¡Matotoua ang sino mang macapanood sa calzada niyong libing na yaon, at segurong-seguro,i, hindi aacalain niya, na yao,i, isang libing, cundi ang sasabihin niya, na yao,i, isang procesion nang mahal na arao!
Ang soot naman nang aming Cura at nang manga sacristan, at ang manga gayac sa Simbahan, ay pulos na primera clase.
¿Ano pa? Ang canta nang manga cantores, ay tila mandin maririquit sa dating quinacanta nila sa manga libing. Caya ang uica co cangina, na uala acong naquita, at uala acong nabalitaan libing, na para nang guinaua cay Pili….
Natapus na ang libing, at ibinaon sa pantion ang bangcay ni Felicitas, at nagsioui na sa cani-canilang bahay ang manga naquiquipaglibing sa caniya.
Naiuan nang mag-isa si cabezang Angi dito sa mundo, at sa uala siyang pag-aari, at sa ualang macacain, at sa ualang pagtitirahan bahay, ay naquisuno siya sa isang camag-anac niya, na maigui-igui ang pagcabuhay. At baga man mabuti ang pagtingin at pag-aalaga sa caniya nitong caniyang camag-anac, ay hindi gumagaling-galing ang loob ni cabezang Angi. Caya palaguing nalulumbay siya,t, nalulungcot, at hindi natutuyo-tuyo ang luha sa caniyang mata, gaua nang malaquing pighati, at hindi nalauo,i, naratay sa banig at namatay rin….
Natatanto na nang manga bumabasa nitong aquing casulatan, ang naguing buhay at camatayan ni na cabezang Andres Baticot.
Subali,t, bago co tapusin itong aquing isinusulat, ay mayroon acong ipauunaua sa canila.
¿Baquit caya ang mag-anac ni cabezang Dales, na mababait na tauo, at dati-dati ay mayayaman, na parang sinabi co sa itaas, ay naguing mahihrap, na macain man ay uala?
¿Baquit caya ang cadalamhatian nang loob, ay siyang iquinamatay ni cabezang Dales, ni cabezang Angi, at ni Felicitas?
Ay ualang-ualang ibang dahilan, cung sa aquing pagcatalastas, cundi ang malaqui at locong pag-ibig nang mag-asaua ni Dales, na ang canilang anac na si Prospero,i, mag-aral sa Maynila.
Ualang-ualang ibang dahilan, cung sa aquing acala, cundi ang catigasan nang ulo nang naturang mag-asaua, at ang caayauan nilang maquinig nang manga matotouid na hatol nang aming Padre Cura, at nang manga mahigpit na capamanhican sa canila ni Felicitas, na houag bagang papag-aralin nila si Prospero sa Maynila.
¡Cahimanauari, ay paquinabangan nang aquing capoua tagalog itong caunti cong capaguran sa pagtatala dito sa papel na ito nang manga naquita nang aquing mata, at naringig nang aquing tainga!
¡Mag-aral na ang manga magulang, at mag-aral pati ang manga anac dito sa tunay na salitang ito ang casasapitan nila capoua, cung paangalin nang manga magulang ang canilang manga anac sa tapat na calalaguian, at ilipat o icana niya sa hindi tapat o cahiyang na calagayan.
Sa bayan nang Tanay, sa icadalauang-puo,t, isang arao nang buan nang Abril nang taong sanglibo ualong daan, tatlong puo,t, tatlo.
Pagcatapos nang pagbasa nito,i, tiniclop ni tandang Basio ang librong caniyang tangan, pinahiran nang paño ang caniyang mata, at ang uica sa aquin:
—Tapus na, po, ang historiang isinulat nang aquing nasirang ama. ¿Ano, po, ang inyong tingin, o sabi caya sa manga napapalaman dito sa salitang ito?
—Minamabuti co po, ang sagot co, minamabuti co po, ang lahat, subali,t, tila, po,i, ang tatay ninyo ay hindi caraniuang indio, cundi, ang bintang co po,i, siya,i, nag-aral din nang caunti.
—Uala po, ang uica nang matanda, uala po. Ang tatay co po, ay paris co ring ualang pinag-aralan cundi ang bumasa, sumulat, ang dasal at caunting cuenta, at pagcatapos niyon, ay hindi na humiualay siya sa calabao. Uala po, caming pinagcacaibhang dalaua nang tatay co, cundi ang siya,i, matino ang bait at matalas ang pag-iisip, at aco po,i, hindi.
Hindi na aco sumagot sa manga catouiran ni tandang Basio, sapagca,t, aco,i, na-aantoc na. ¿At saan di aco,i, mag-aantoc? Ang pagbasa niya,i, madalang na madalang, palibhasa,i, matanda na siya, at malabo-labo na ang caniyang mata, caya matagal nang totoong bago matapos ang pagbasa niya nang historiang isinulat nang caniyang ama. Sumisicat na ang liuayuay nang ito,i, matapos, at cung caya,i, nagpaalam na aco sa caniya, at ipinangaco co sa caniya, na pagcapahinga co nang caunti, ay babalican co siya.
Pinaroonan co nga uli ang aquing caibigan na si tandang Basio nang dacong hapon niyong ding umagang yaon, at pagcatapos nang pagcocomustaha,t, pagbabatian namin, ay inusisa niyang pilit sa aquin, cung ano ang isinasaloob cong tungcol sa laman nang historiang isinulat nang caniyang amba, at ang aquing sagot ay ganito:
—Sinabi co na po, sa inyo canginang madaling arao, bago tayo,i, maghiualay, na minamariquit co ang lahat na sinasalita roon nang inyong ama. Datapoua,t, ngayo,i, dadagdagan co ang aquing sinalita cangina, at sasabihin co po, sa inyo na ang nangyari sa mag-anac ni cabezang Andres Baticot, ay hindi caraniuang nangyayari sa iba, cundi parang isang pagcacataon lamang; caya hindi dapat na cayo po,i, tumungton diyan sa nangyaring iyan, sa pagpapatibay nang pasiya ninyo, na di umano,i, masamang totoo, na ang manga indio,i, nag-aaral nang uicang castila, o iba pang bagay na carunungan sa Maynila.
—Hindi co po, sinasabi, ang matinding sagot sa aquin nang matanda, hindi co, po, sinasabi na ang lahat, na nag-aaral sa Maynila,i, quinasasapitan o casasapitan caya na para nang nasapit ni Prospero at nang caniyang magulang, at mayroon din hindi nagcacagayon; subali,t, maniuala, po, cayo sa aquin, na sa sangdaang estudianteng nag-aaral sa Maynila ay ang siam na puo,i, napapasama sa catuoan o sa caloloua, o sa catauoa,t, caloloua na para-para; at salamat pa, po, cung ang sampuong natitira,i, umiigui, at hindi lumilihis sa matouid na daang patungo sa Langit.
—¡Seguro, po, ang uica co cay tandang Basio, seguro, po,i, iyang lahat na sinasabi ninyo,i, pauang paghihinala nang inyong loob!
—Hindi, po, paghihinala nang loob co itong aquing sinasabi, cundi manga catotoohanang maliuanag na maliuanag, na siyang naquiquita nang aquing mata, at nariringig nang aquing tayinga. At nang cayo, po,i, maniuala sa aquin, ay pacatantoin, po, ninyo, (cung baga hindi pa ninyong pinagmamasdan), na caming manga indio,i, catuang totoo. Cung cami, po,i, nagcacaalam-alam nang caunti, o nagcacaroon caya nang munting cautungculan, ay angpapalalo, po, caming totoo, (tabi sa iilang di gayon), sa aming capoua, at dahilan, po, rito sa buloc na capalaluang ito,i, napapahamac cami, at ipinahahamac pa namin ang aming capoua tauo.
—¡Tila, po,i, napapacalabis ang inyong sapantaha tungcol sa manga bagay na ito!, ang uica co.
—¡Maca, po, ang sagot nang matanda, maca, po, nga,i, mali itong aquing sapantaha! Nguni,t, sasabihin co, po, sa inyo, na cung sa inaabot nang aquing sariling pag-iisip, at sa pinagmamasadan co sa manga tagarito ma,t, sa taga ibang bayan, dito sa habang buhay cong ito,i, tila, po, aco,i, nasasacatouiran at catotoohanan; caya, po, hangan macacayanan co, ay pagbabualan co,t, hindi co, po, pahihintulutan ang aquing manga anac, at ibang manga camag-anac at caquilala, na mag-aral sila nang uicang castila, o iba cayang carunungang di bagay at ucol sa canilang calagayan at pagcaindio. Ang cauicaan co, po,i, para nang naringig cong madalas sa aquing nasirang amba. Ang Hari, ay mangosiua sa caniyang pinaghaharian; ang anloagui, ay maghasa nang maghasa nang caniyang manga pait at catam; ang ama,t, ina, ay mag-alila sa canilang manga anac, at ang manga indio, mag-alaga nang canilang calabao. Cung aco po,i, nagcacamali dahilan sa lubos na pagsunod co nitong manga casabihang ito nang aquing tatay, ay… patauarin aco nang ating Panginoon Dios.
Dito sa matapang na salita at mainit na sagot ni tandang Basio, ay uala acong naalamang isagot, caya binali co,t, pinatid ang pinag-uusapan namin nang matanda, at ang uica co baga, sa caniya.
—Bucas, po, nang umaga, cung may aua ang Panginoon Dios, ay luluas na, po, aco.
—Madali, po, naman cayo, ang biglang sagot ni Basio at nang caniyang asaua at manga anac.
—Uala, po, acong magaua, at aco,i, tinatauag na sa Maynila; caya, cung mayroon, po, cayong ipag-uutos sa aquin, ay inyo pong sabihin, at tutuparin co.
—Salamat, po, ang sabay na tugon nang lahat na mag-anac, salamat, po. ang Panginoon Dios ang sumama sa inyo, at houag, pó, cayong madala sa amin, at cami, po,i, tumatalaga sa inyo oras-oras.
Nagpasalamat aco sa canilang lahat at nagpaalam na, at nang quinabucasan niyo,i, umoui na aco sa Maynila.
* * *
Magmula niyong panahong yaon hangan ngayong oras na ito,i, hindi co malilimutan ang aquing caibigan na si tandang Basio Macunat, at madalas na madalas inaala-ala co ang caniyang matotouid na catouiran.
—Uala, po, acong magaua, at aco,i, tinatauag na sa Maynila; caya, cung mayroon, po, cayong ipag-uutos sa aquin, ay inyo pong sabihin, at tutuparin co.
—Salamat, po, ang sabay na tugon nang lahat na mag-anac, salamat, po. ang Panginoon Dios ang sumama sa inyo, at houag, pó, cayong madala sa amin, at cami, po,i, tumatalaga sa inyo oras-oras.
Nagpasalamat aco sa canilang lahat at nagpaalam na, at nang quinabucasan niyo,i, umoui na aco sa Maynila.
* * *
Magmula niyong panahong yaon hangan ngayong oras na ito,i, hindi co malilimutan ang aquing caibigan na si tandang Basio Macunat, at madalas na madalas inaala-ala co ang caniyang matotouid na catouiran.


Ang magandang pagsasama ay isang mahalagang bagay na dapat kagawian ng puso ng tao, pagka't siyang lubos na nakapagtuturo sa atin ng balabalaking katunayan ng isang maayos at wastong pakikiugali sa bayang kahapis-hapis; datapuwa't mahigpit na kailangan ang pamimiling kakaibiganin at paglalagakan ng loob: unang una'y ang mangakaaakit sa gawang magaling, may bait na inimpok at marunong kumilala at umibig sa Dios na Lumikha ng lahat ng bagay, at ang pangalawa'y marunong magkuro sa ano mang gagawin, pagka't kung ang tao'y nag-wawari wari muna bago gumawa ng anoman, ay tila baga ipinapatnugot sa mayamang landas at di karakarakang mahihidua, ngunit ang mapupusok na kalooban ay lubhang malapit sa pagkapangyaya, at kung naroon na'y sukat ang magsisi.
Ayon sa mga katuwirang ito na sadyang dapat gawin ng tao sa pakikipagibigan, ay dinalisya ang dalawang binibining tutuligsain natin sa kasaysayang ito, at sa kanilang pagsasama'y nanagkahulihan ng loob na parang hinirang ng isa't isa ang pagkakaayos ng kanilang mga ugali upang magsama hangang kamatayan.
Si Nena ang pangalan ng isa at si Neneng naman ang pangalawa, na buhat pa sa bagong pagpasok ng mga musmos nilang isip sa malayang mundo, ay sinimulan ang pagkikilala hangang sa nag-ibigang tulad sa tunay na magkapatid.
Kawili-wiling pagmasdan ang masarap nilang pagsasama, at kung naaging lalaki ang alin man sa dalawang ito, ay kahinahinayang na di ipakasal, pagka't ang pagkakayos ng kanilang ugali, ay mahigpit pa halos sa isang mag-asawang nagmamahalan.
Sila'y kapuwa maganda, kapuwa may bait at kapuwa naman maagang naulila sa gitna ng mundo. Kay Nena ay isang alilang kumakalinga buhat sa musmos na maulila sa mga magulang, at kay Neneng naman ay isang kapatid na lalaki ang umaaruga na may asawa na bago siya tumuntung sa kadalagahan.
Kapuwa mananahi ang kanilang hanap-buhay na ipinagtatawid panahon, ipinakikipagkapuwa tao at isinusunod sa mahinhing pakikibagay sa iba.
Palibhasa'y masipag kapuwa at may mga bait na inimpok, tangi sa matatamis nilang mukha na dapat kalugdan, ay maraming binata ang nagsisipangibig, ngunit sa malaking alang-alang, ay di makapagsadya sa kanilang mga bahay.
Tuwing umaga'y dinaraanan ni Nena si Neneng at magkasabay silang nanasok sa iisang bahay tahian, at gayon din naman sa hapon na kung makatapus ay dinaghihiwalay ng paglakad kung umuwi.
Isang umaga'y napansin ni Neneng na si Nena'y malungkot dahil sa halos nanginginig na boses ng pagtawag dahil ng kanilang bintana, at nang kaniyang dungawin ay noon nakitang nagsisipamakas pa ang mga luhang bagong kapapahid lamang, kaya't sa pagkamangha ni Neneng ay biglang nabigkas:
Bakit Nena? Ano ang nangyari sa iyo? Manhik ka nga.
Huwag na, ang tugon ni Nena, at ang dugtong na tanong:Hindi ka ba papasok?
Bakit hindi, manhik ka muna at ako'y magbibihis lamang sandali.
Madali ka sana at nang hindi tayo tanghaliin.
Nagbihis na dalidali si Neneng, at si Nena naman samantala'y lumapit sa mga halamang kinakalinga ng kaniyang kaibigan at parang inaaliw ang loob na di magkasundo sa pagdadalamhati noon, at pagdaka'y pinitas ang isang alejandriang bagong namukadkad, at ang wika sa sarili.
Ito'y ibibigay ko kay Miguel at maging libang man lamang ng kaniyang loobKasabay na inangat ang kamison at inihulog sa tapat ng dibdib ang pinitas na bulaklak na waring hindi ibig ipamalay sa kaibigan.
Nanaog si Neneng na walang ano mang napansin kay Nena at sila'y mahinay na nagsilakad na anaki'y may mga bagay na dinadala kapuwa sa loob. si Nena, ay nagdadalamhati at si Neneng nama'y naninimbang sa pag-uusisa at baka lalong ipagdamdam ang kaniyang sasabihin; datapuwa't sa katamisan ng kanilang mga pagpapakitaang loob ay di nakatiis at tumanong:
Bakit ka ba umiiyak?
Walang anoman.
May malaking dahilan iyan na di mo lamang ibig ipahayag sa akin; sabihin mo at nang ako'y huwag nagaalaala ngayon.
Walang anoman, huwag kang mag-aalaala.
Sabihin mo na sana; pag hindi mo sinabi, ay hangang ngayon na lamang tayo magsasama, at huwag mo na naman akong daanan sa amin kailan man.
Nang anyong magsasalita si Nena ay siyang paglapit ng isang binatang butihin at bumating boong katuwaan sa kanilang dalawa.
si Nena'y napangiti sa bating ito at si Neneng nama'y umi rap na binawiang kaniyang mga mata sa binata, ano pa't tunay na magkaiba ang kanilang ipinamasid noon, kaya't ang binatang ito'y napilitang magparingig:
Si aleng Neneng, at waring nagdadalang poot sa akin at ilang araw nang napapansin ko.
Pshe! Ang papiksing sagot ni Neneng, at napaunang lumakad na naiwan ang dalawa, ngunit nang malayo ng sa kanila'y dinukot ni Nena ang bulaklak at lihim na iniabot kay Miguel; datapuwa't laking kasawiang palad, samang pagkakataon at parang itinipan sa pag-aabutan nilang dalawa ang paglingon ni Neneng na nasa unahan, kaya't lalo nang nagngalit sa kaniyang sarili at ang wika “may araw ring magkakaliwanagan tayo,” samantalang ang dalawa'y kapuwa nagitla sa gayong paglingon ni Neneng.
Natanaw tayo, ang wika ni Miguel.
Makupad ka kasi eh; kundangan ka'y hindi mo pa agad inabot ah.
Paano'y tinatanaw ko muna at baka nga lumingon.
Umalis ka na at bukas ng umaga ay saka na tayo mag-usap.
Mag-usap!...paanong pag-uusap natin ay sa hindi kayo nagkakahiwalay?
Huwag kang mag-alaala; bukas ay hindi ko na siya daraanan, maaga akong papasok, at doon sa tapat ng simbahan mo ako hintayin; paroon ka na, at ako'y hinihintay niya ngayon.
Sa ganitong pilit ni Nena at malubay na napahinuhod si Miguel at nakangiting napala:
Adios Nena.
Adios Miguel, ang pabaong salita ni Nena, at sumunod na hinabol ang naghihinanakit na kaibigan, ngunit nang mag-abot sila'y bahagya nang sumagot sa tawag ng humahabol, dahil sa malaking tao, para pa kayong nagpaparangalan ah.
How! Ikaw naman ang maraming parunggit, paanong gagawin ko ay sa hindi makapanhik sa amin.
Siya nga! Magtanan kayo, ang pasaring ni Neneng at lumayong nagtatampo kay Nena, ngunit lalo nang naululan ang lungkot nito, at hangang dumating sila sa tahian ay waring nagkakaalanganang palagi: ang isa'y sa malaking paghihinampo at ang isa'y sa malaking pagkahabag kay Miguel na tunay niyang iniirog.
Natapos ang maghapon at magkasama rin silang umuwi na gaya ng dati; ngunit di nagpapahalata si Nena ng kayang itinipang, kaya't walang agam-agam si Neneng sa anomang mangyayari.
Halos bago pang namimitak ang araw sa Silanganan nang kinabukasang sumunod, ay gulong-gulo na si Miguel sa paggayak dahil sa tipanang pagkikita nila ni Nene at ito nama'y gayon din, na pagkamulat ng mga mata'y nagluto ng cafe, at samantalang hinihintay ang pagkulo ng tubig, ay sinamantala ang paghihilamos sa kailan ma'y hindi maliligtaan sa tuwing umaga.
Mapamayamaya'y nagbihis, hindi na nahintay ang karong nagdadala ng tinapay at nagdalidaling uminom ng cafeng bagong kahahango pa lamang noon, kaya't nagkakangpapaso man sa init ang kaniyang mga labi ay halos hindi pansin at pagkatapus ay dagling nanaog.
Ang kaniyang ali, bagama't di pa bumabangon sa banig, ay maluwat ngang nagigising noon, kaya hindi na lihim ang kaniyang pagpanaog, at di na kuhang malayo ay naririnig ang ganitong pangungusap:
Napakaaga ka namanat kasabay ang pagdungaw na anaki'y itinaboy ng isang mahigpit na hinala, at ang dugtong na tanong:
May naghihintay ba sa iyo?
Natigilan si Nena at waring nangumot kilay nang pagsagot:
Ako po'y magsisimba eh!
Palibhasa'y isa ring masimbahin ang ali ni Nena, ay biglang-biglang napawi ang bintang sa loob, at ang wika;
Paroon ka na... ang isip ko'y... Hindi na nahintay ni Nena ang karugtong ng salitang ito at pagdaka'y umalis kaya di nalao'y dumating sa tapat ng simbahang pinag-aabangan sa kaniya ni Miguel.
Pagtatama ng kanilang mga mata'y sabay na tumibok ang dalawang puso na nagbatisa mga sandaling yaon.
 Kangina ka pa ba?ang tanong ni Nena.
Nauna akong sandali sa iyo, ngunit parang maghapon sa aking pagkainip.
Sinungaling!
Tunay, Nena, at ang isip ko'y nalimutan mo ang ating salitaan; ngunit ngayong narito ka na, ay wala na naman akong dapat pang idaing, salamat at binigyan mong kabuluhan ang aking pag-asa.
Halina – ang wika ni Nena, at noon di'y mahinay silang nagsilakad.
Ano baga ang loob mo?ang karugtong na tanong ni Nena.
Ano ang loob ko?; iya'y di na itinatanong, at dapat mo nang maalamang punongpuno ako nang galak ngayon sa piling mo.
Salamat!
Ito'y di mo utang, Nena; kailan ma'y mahalaga ka sa akin.
Tunay, ngunit katuwaan ko na ang katahimikan ng iyong loob at pagwawalang bahala sa nangyari noong gabi, dahil sa pagkagalit ni nanang.
 Ah! Dahil sa iyo'y titiisin ko ang lahat, at kung mapait man ako sa iyong ali, ay aking ipinagpapaumanhin, huwag lamang sa iyo ako magkulang ay tunay ko nang ligaya.
Salamat; ngunit di mo batid ang nangyari sa akin nang makaalis ka at hangang kahapon nang umaga na di lamang natin napag-usapan dahilan kay Neneng.
At ano ang nangyari sa iyo?
Ay!.. pagkatapus na kagalitan ka noong Lingo, ay binalaan ako ng lihim, at pag-alis mo'y pinakalait-lait ang aking pagkalagay; isinurot ang kaniyang pagpapalaki na parang pinaghihinayangan, at kung ako raw ay hindi masasawata ng pag-ibig sa iyo, ay lumayas na ako at hindi niya kailangan.
At ano naman ang loob mo tungkol doon?
Iya'y wala sa akin ang tugon ni Nena,kung ano ang loob mo, ay siya ko ring kalooban.
Na paano?
Ikaw ang umisip nang lalong minamagaling.
Ikaw ang aking pinaiiyakan.
Kung hindi mo ako aariin ay putulin ta na ang ating pagkikilala.
At saan nanggaling ang akalang iyan?
Sa iyo rin.
¡Sa akin! bakit? At kailan mo nahalata ang kalamigan ng aking loob?
¡Ay Miguel! Kung minamahal mo ako ay di matitiis ang mahabang panahong ating pinag-usapan.
Namamali ka Nena ng palagay sa akin, at ang masasabi ko'y malaking totoo ang iyong pakikinyig sa mga pagpigil ng kaibigan mo, at kaya hindi ko binanggit kailan man ang paglagay natin sa “estado”, ay dikita ibig magkaroon ng isusukal ng loob, pagka't kung kasal na tayo ay sapilitan kang malalayo sa kaniya.
At anong kasiraan noon?
Ah! Malaking bagay sa iyo si Neneng at ang pagkatotoo'y ipinagtabuyan mo ako kahapon sa paninimdim na magdamdam siya.
Yao'y isang pagtupad ko lamang sa mabuting pagsasama namin, ngunit hindi dahil doo'y pahihigting ko siya sa iyo, at kung pinalayo man kita kahapon ay ipinamamasid ko lamang na di walang kabuluhan sa akin ang kanyang pagtatampo nang matanawang iabot ko sa iyo ang bulaklak, at nang makilala mo ang aking unti-unting paglayo, ay di na ako nagdaan ngayon sa kaniya, kaya huwag mong hinagaping makapipigi siya ng ating lakad; tanungin mo ang loob mo at yari na sa akin ang lahat ng bagay.
Walang kailangang tanungin ko pa, at ako'y dating lumaan sa ating magandang pagsusunuran.
Kung tunay ang sinasabi mong iyan, ani Nena, ay humarap tayo sa isang pari.
Natigilan dito si Miguel, at palibhasa'y may marumi siyang puso kay Nena, ay ibig waring maglibanglibangan, at kung mangyayari'y huwag na munang mapag-usapan ang makagigipit sa kaniyang kuhilang nasa nang pagpaparaan ng panahon, datapuwa't ang tapat na loob na si Nena'y tumanong na muli.
Nabibigatan ka baga sa aking hiling?
Na ano?
Na tayo'y humarap sa Pari
Hindi.
Ay bakit di ka na sumagot?
Ako'y nag-iisip kung paano ang mabuting gawin, pagka't ang ibig ko'y dumaan tayong mahusay at huwag sa gayong pagsusukab sa para mong tunay na ina.
Salamat, kung may ibang paraan, ngunit paano ang gagawin mo ay ayaw sa iyo si nanang?
Pakapipilitin kong ako'y kagiliwan niya sa pamamagitan ng magandang loob at nang pati ikaw ay huwag maging pangit sa makaalam king pakasal tayong sarili.
Kung magagawa mo ang gayon ay di lalong magaling.
Oo, gagawin ko, alang-alang sa pag-ibig mo sa akin,
Kailan ka paroroon sa bahay?
Hindi malalaon.
Aasahan ko.
Oo, asahan ko.
Oo, asahan mo at pagparoon ko'y magsasama ng isang mamamagitan sa akin, upang makapagpalagisa malayong pagpanhik.
Baka hindi?
Tunay Nena, asahan mo.
Naputol ang salitaan at dumating sa tahiang pinapasukan ni Nena at dito sila nagkahiwalay, samantalang si Neneng, nang tanghali na'y namamangha sa di pagdaraan ng kanyang kaibigan, kaya't pinaroonan ito at ibig matalastas ang sanhi, at doon nga sinabing alina dahil sa pagsisimba'y maagang nanaog; ngunit kumutog din sa budhi na sadyang kinusa ang di pagdaraan sa kaniya, at binaka nang may malaking kahulugan ang ganitong ginawa.
Gayon ma'y ipinagpaumanhin at pumasok siyang mag-isa kahit punongpuno ng paghihinakit.
Ang mga batang pagninilay ay lubhang madaling sumuko sa mga bagay na damdamin, at gayon din naman sa tuwa, na ang munting ligaya'y inaaring walang katapusan, at ang ipinahihiwatig nito ay ang kakulangan pa nang kanilang pagkakilala sa mga bagay na talagang taglay ng panahon.
Palibhasa'y mula sa kauna-unahang araw ng pagpasok sa tahian ng dalawang binibining ito, ay ngayon pa lamang nangyariang di pagdaraan ni Nena, ay lubhang malaki ang paninibago ng loob ni Neneng at walang ibang maipalagay kundi ang kusang paglayo sa kaniya. Ah! Ito ang unang tudla ng mahayap na sakit sa puso ni Neneng, ito ang walang kasingbigat na dalitang nakapataw sa loob na halos umiinis sa kaniyang buhay.
Nang umagang yao'y di na nakakain at sa pagbulay-bulay ng ginawa ni Nena sa kaniya ay tinanghali tuloy ng pagpasok.
Lumakad si Neneng na parang hindi pansin ang ano mang makita at waring mapapasigaw sa malaking pagdadalamhati, danga't napipigil ng isang magandang hatol ng sarili na alamin muna ang naging sanhi bago pairalin ang bu'ag na pagdaramdam, ngunit hindi ito ang nasunod, at pagdating sa tahian ay biglang dinuhapang si Nena at niyakap na naghihimutok, na halos walang ano mang nasabi, samantalang lumalagaslas ang mapapit niyang luha.
Nahabag si Nena sa ganitong anyo at halos pinaibayuhan ang pagpipighati ni Neneng, kaya't magkakayapus silang kapuwa tumatangis noon.
Ano ba kayo – ang natatawang sinabing isa nilang kasamang mananahi–tila kayo mga sangol ah! Itsura nang bagong kasal sa inyo,at pinilit silang pinaghiwalay.
Si Neneng na talagang may taglay na kaunting kasungitan, at ang ugaling yao'y napansin na natin noong umagang bumati sa kanila si Miguel, ay nayamot sa ganitong aglahi at nagpakita ng masamang mukha sa kasama, kaya ito'y hindi na kumibo, datapuwa't nang mapansin ng kanilang maestra na binibini rin naman, at kaipala'y nakatatarok ng mga hinanakit ang dahil sa pangingibig ni Miguel, ay siya nang namagitna at nagpayo hangang sa maglubag ang kanikanilang mahihigpit na samaan ng loob.
Nanahi kapuwa ang dalawang magkaibigan, ngunit nang tumugtog ang oras na dapat silang mananghali, ay napukaw na naman kay Neneng ang damdamin sa loob at nagunitang sa pagsasalo nila'y sapilitang mauungkat ang kanilang mga hinanakitan, at siya ngang nangyari.
Pag itindig ni Nena, at kinawit sa kamay si Neneng at ang wika:
Halina't tayo'y kumain
Si Neneng na tila walang pinahihigit sa loob kundiang pagtatampo, ay bahagya nang sumagot, kaya't ang mapagparayang si Nena, dahil sa ibig mairaos na kaniyang pag-ibig kay Miguel na waring kinikilalang pagkukulang sa kanilang pagsasama, ay hindinagpatuloy nang pagtindig hangan disumunod ang naghihinanakit na kaibigan, ngunit ang ginawang ito'y lalong nakasama ayon sa naging dulo na ating matatalastas sa huli.
Nang dumating sila sa karihang kinakanan ay agad nang tumanong ng boong irog si Nena.
Alin alin ba rito ang ibig mo?
Aba ikaw na nga bahala, kailan man eh ikaw rin lamang ang nasusunod at hindi ako? Bakit mo pa ba ako tatanungin?
Nagwalang bahala si Nena, kumuha ng sari-saring ulam, inihayin at saka inanyayahan ang kaibigan, at nang nagkakaumpok na'y biglang-biglang nagunita ni Neneng na yaon na lamang ang huli nilang pagsasalo, ay sukat na itong ikinalaglag nang luha at hindi na nakakain.
Bakit kaya? ¡Ah! Ang maramis hinagap ng tao ay tapat na pahiwatig ng panahong mangyayari, datapuwa't kung minsan nama'y ang isang nagdaramdam na loob ay sadyang lulalal ng laong ipagdadadalagati.
Palibhasa'y tapat na tapat ang pakikisama ni Nena sa kaniyang kaibigan, danga't nanaig ang pag-irog kay Miguel, ay kaniyang inalo ng matatamis na pangungusap, ngunit sa anomang sabihin niya ay wala manding ikalibang at lalong nag-uulol ang paghating likha ng dimapuwing na paghihinanakit, kaya napilitang magsinungaling.
Kumain ka na sanang mabuti, at kung ang dinaramdam lamang ng loob mo'y ang aking pag-aasawa, ay hindi na ako magtutuloy.
Oy Nena... huwag mo na akong ululin at nakikita ko ang loob mo!... huwag at di ako ang makapipigil ng iyong lakad.
Hindi na ako mag-aasawa kung ayaw ka pano pa ba naman ang ibig mo?
Naramdaman yata ni Neneng na pinaglalaruan siya, ay biglang nagtindig na umiirap sa kaibigan, at ang winika sa loob - isusumbong kita sa nanang mo at siya ang bahalang magsalita sa iyo, lolokohin mo pa ako, isip mo yata'y hindi ko nababalitaang may salitaan kayo ni Miguel, makikita mo't sasabihin kong lahat.
Natira si Neneng sa ganitong bala na anak ibaga'y makapipigil kay Nena ang ano mang gawin ng ali, at di na niya naisip na sa pagkakulong ni Nena'y di na mangyayaring umurong kay Miguel.
Natapos ang malungkot na kainan ng dalawa, nagkantitira ang pagkain sa kanilang mga katakatang paghihinanakitan na walang anomang naging linaw ang malabong pagdaramdam ng halos bulag na kanilang pag-iisip.
Ang masamang tangka ni Neneng na pagsusumbong sa ali ni Nena ay labis na dinaramdam sa kaniyang loob, ngunit alang-alang sa malaking panghihinayang na mag-asawa sa isang lalaking walang wasto at kaipala'y dayam lamang kung magkabihira, ay kusang pinapanaig ang tangkang pagsusumbong at ang nasa niya'y maputol noon pa ang nalululong na loob ng kausap ang ali at ipinahayag nang boong linaw ang pagkakasundo ng dalawa.
Sa malaking galit ng ali nang matanto ang mga sumbong ni Neneng, ay di nagpaliban at kulang lamang ay patayin si Nena ng kapapalo hangang sa nawikang mabuti pa ang siya'y mamatay kaysa makitang mag-asawa kay Miguel.
Kung di man natin maiaalis ang pagdadalamhati ni Nena dahil sa maling pagtuturing na tikis na pag-api ang ginawang ito, ay lalo namang di natin dapat ialis ang tunay na pagmamahal sa kanya, pagka't may katuwirang nasain ang siya'y mailag sa isang kapahamakan at ang pag-ayaw na ito kay Miguel ay tunay na pagmamasakit pagka't di umano'y malaki pa sa katawan ang kapalaluan ng lalaking ito. Nang bahagya pa lamang napapansin ang pagkagawing loob kay Miguel ay madalas na siyang makagalitan, datapuwa't lumala ang poot ngayong may malalaki nang bagay na inuusig at parang nagkatulong na nagpasama kay Nena ang pagkamapaniwalain ng ali at ang napakalabis na pagsusumbong ng mahigit pa sa tunay pa katotohanan.
Nasunod ang bata ni Neneng at si Nena ang naging sadlakan ng kaniyang bulaang pagdadalahira na walang ibang umaaliw sa sarili kundi ang pag-asang si Miguel ay tapat na umirog at di siya pababayaang mawakawak sa gayong kalagayan.
Bukod sa mga pahirap na tiniis ng ating dalaga, ay hindi masayod na paglait ang kaniyang tinanggap; noon di'y napilitang sumulat kay Miguel ng gabi ring yaon at hinihinging sila'y magkausap upang gumawa ng anomang paraang sukat ikalalayo sa piling ng napakalupit na sa kanya'y nagpapahirap.
* * *
Ang kabataang loob ni Miguel na talagang nakahilig sa malayaw na pita, ay nagsasamantala naman sa matamis niyang panahon na parang walang kabuluhan ang lahat at sukat na ang parang walang kabuluhan ang lahat at sukat na ang magpakaniig sa mga hiwagang dulot ng kaniyang libang na pamumuhay.
Saan man bumaling si Miguel ay may kinalulugdan, may mga titig na bumibihag ng kaniyang puso at ito'y nagiging paraanan ng panahong anaki'y di na matatapus sa kanyang ala-ala.
Ang sulat ni Nena'y tinanggap ng boong kalamigan ng loob, at waring, paglilibang lamang kung kaya binasa; ngunit nakabalisa ring sandali sa sariliang mga titik ng isang tunay na pag-irog at ng malumbay na mga pagsamo.
Ganito ang kanyang nabasa:
Miguel: sa gitna ng aking mga kahirapan ay binabati kita ng boong tuwa at ipinahihiwatig tuloy na ngayo'y na sa kamay mo ang aking igiginhawa; at yamang inaasahan ko ang iyong pagmamahal sa akin, ay hinihintay ko ang bala mong loob, at yao'y sukat ko nang maging kaaliwan, at kung maibabahagi mo ang sandaling abala, ay daratnan mo akong nauuhaw sa pagtangap sa iyo.
“Ang nagmamahal mong si Nena”.
_______
Matapus ang pagbasa'y sandaling natigilan ang binata at parang binabalak sa loob kung ano ang mabuting gawin, datapwa't nang matanawang daraan ang isang binibini sa tapat ng kaniyang bahay, ay dagling ipinamulsa ang sulat; humahangos na kinuha ang kaniyang sambalilo, nagsusumugod na nanaog at inabangan hangang sa sumunod-sunod na walang iniwan sa usa ng kalilingon.
Ano kaya ito? Ano kayang mga hiwaga ang nababalot sa ganitong kilos ni Miguel ay iyan ang larawan ng kasawiang palad ng pag-asa ni Nena sa kaniya, iyan ang tunay na pagkalibang ni Miguel sa matamis niyang kabataan at sa kay Nena'y maliwanag na pagkaapi; datapwa't hindi pa ito ang panahon ng pagtitigis ng kaniyang luha, samantala'y pairugan natin ang kaniyang paghihintay at si Neneng nama'y ating alalahanin ngayon.
Di rin nakagalak sa loob ni Neneng ang kaniyang pagdadalahira, bagkus naging karagdagan ito ng damdaming taglay sa loob, pagka't napag-isip-isip na dahil sa kaniya'y pinasasakitan si Nena ng ali, at ang pag-ibig kay Miguel na nagiging suyak ng kaniyang ala-ala ay di dapat maialis, tangi rito'y di rin naman siya luwal na umirog at siya man nama'y nakararamdam din nitong di matututulang udyok ng panahon at ng tunay niyang pagiging tao na di mangyayaring puwingin, ano pa't natira na lamang sa pagsisisi, ngunit ang ginawa niya'y mangyari na at di na muling mababawi.
Nang umagang yaon, na dapat sanang hintin ang dating pagdaran ni Nena, ay siya na ang nagpakaagap ng pagbibihis at pinarunan ang kaibigan, na anaki'y handang-handang tumanggap ng bala nang sabihin, sakaling nahalata ang kaniyang pagsusumbong ng mga lihim na dapat sanang tumulong pa siya nang pagtatag o, danga't pagmamahal din namang malaki ang kung mangyayari'y maawat sa di wastong pagpiling kakasamahin sa boo niyang buhay.
May katuwiran si Neneng sa ginawa at dapat nga namang pakahirangin ang magiging asawa, yamang ang pagsasamang ito'y hangang kamatayan at dilamang sandaling panahon.
Yumao si Neneng at nang makitang may lunos ang kaibigan ay malalambing na samo ang kaniyang ginamit hangang sa napilit na sumama sa pagpasok noon, bagama't may malaking pagdadalamhati; ano pa't ang nangyari kahapon na walang maalamang gawin ng paglibang sa kaniya ay siya naman ngayon ang susuku suko nang pakikiusap at ang kulang na lamang ay humihinging tawad sa kaniyang paglililo, danga't pinagiingatan ding mahalata ang salang isinisigaw halos ng kaniya ring mga anyo, datapwa't sa katamisan ng asal ni Nena ay kusang nagwalang-bahala at di nag-amalay ng anomang sukal ng loob.
Nagsauli ang dating pagsasama ng magkaibigan at parang ginagayakan ang masasaklap na panahong sa kanila'y mangyayari.
Dumaan ang maghapon sa pananahi nang magkaibigan na halos wala na silang usapang iba pa kundi si Miguel at para namang lugod ni Nena ang waring pagsang-ayon ng kaibigan sa nagagayak na kaniyang pag-aasawa, at pati pagkapadala ng sulat kay Miguel ay nasabi noon, kaya't si Neneng ma'y nakikipaghintay na sa pagdating nito at nasa rin namang magkausap sila; datapwa't ang napansin ni Nena, ay isang pagwawalang bahala at hangang sa lumubog ang araw ay di man lamang naraan sa tahian nila, bagay na nagpapasakit sa kaniyang loob, pagka't kailan ma'y di pa nangyayari ang ganitong pagpapabaya.
Nag-uwian sila at si Miguel na lamang ang napaguusapan sa habang paglakad.
Paghihiwalay nila ni Neneng ay hindi nagpatu'oy ng pag-uwi si Nena sa kanilang bahay, at ang unang tinungo'y ang nayong pinagkikitaan nilang madalas ni Miguel, sa pananakaling baka doon siya hinihintay, ngunit nang ipagtanong sa mga kakilala niyang dati ng nakaa-alam ng kanilang pagkakasundo, ay walang makapagsabi, pagka't hindi nakikita, kaya't ang ating dalaga'y malungkot na umuuwi taglay ang malaking paghihinanakit.
Na sa malayo pa'y sinasalubong na ng aling masasaka, na wika, at sinapantahang kaya siya natagalan ay dahil nga kay Miguel, anopa't ang hinalang ito'y isang tapat na pahayag ng di maikubling katotohanan na ikinukutog sa loob ng ali niyang masungit, at bagaman sinabi niyang may madaliang tahi na linamay nila kaya nagabihan, ay di rin naniwala at halos ngay-ngayin siya sa malaking pagngingitngit na manakanakang sinasaglitan ng maliliit na kurot sa mga tagiliran, bukod pa ang sa singit na dating pinagsasanayan sa kaniya.
Si Nena'y umiiyak, hindi dahil sa mga parusang ito; kundi sa pagdadalamhating linikha ng wari'y panibughong kumakaba sa dibdib sa gayong pagwawalang bahala ni Miguel, at dito niya nakaurong hindi pala dapat ipabigay ang loob, dangat't naroon na.
Ano kaya ang gagawin ni Nena ngayon? tunay kaya ang kutog ng loob na ibig na siyang limutin ni Miguel dahil sa nalilibang sa iba ah Ito ang sumusunog sa kaniyang gunita ng gabing yaon, at bahagya nang nakatulog, samantalang si Miguel nama'y naglalamay noon sa piling ni Chayong na sinamahang dumalo sa isang katapusan.1
Ang Chayong na ito, ay siyang sinundan-sundan ni Miguel nang umagang yaon, at kaya parang usa ng liningos-lingos, ay nagkubling makita ng mga magulang ng babayi na ayaw rin sa kanya dahil sa malaking kayabangan na nakarurungis tingnan ng may mahal na ugali.
Kinabukasa'y maagang nagsipasok ang ating magkaibigang si Neneng at si Nena, at sa anyong malumbay nito na ipinahahayag ng kaniyang mukha, ay parang linilibang na tinanong ni Neneng:
Hindi naisagot si Nena kundi isang himutok at kusang ibinaling sa ibang bagay ang pagsasalita na anaki'y ipinangingilag na masalang ang mahapding sugat na nagpapasakit sa kaniyang kaluluwa, at ang pakatipirin ang pagpapaubaya ng loob sa isang mangingibig, pagka't kung mapalulong ay di maibabalik ang panahong nakalipas. Sa mataos na pakikinig ni Neneng ng iba't iba pang mahahalagang pahayag na pawang bunga ng kasalukuyang panahong tinatawid ni Nena, ay biglang-biglang nagbigkas ng boong pagkahanga:
Aba at si Miguel iyon! 
Si Miguelang namamanghang tugon ni Nena, at ang dugtong na tanongsaan naroon?
Ayunat itinuro sa malayo na pasalubong sa kanila. Kasabay ng pagtanaw ni Nena ang isang nahayap na tudlang itinarak sa kaniyang puso.
Natunayang si Miguel nga, at namasdang kaagapay ng isang binibini...... ay...... ang mapapait na hinagap ni Nena ay naging tunay na lason, naging kamandag na biglang kumalat sa mga ugat ng kaniyang puso na anaki'y siyang ibig magpatigil ng malayang tibok.
Sinong binibini ang kaagapay ni Miguel? Ah, iyan ang kay Nenang kamatayan. Iyan ang bikig na magdudulot sa kaniya ng kasawiang palad, iyan ang si Chayong na minagdamag sa piging na kanilang pinaroonan at noon pa lamang umuwi na kapuwa sumasagap ng kani-kanilang matatamis na hiwaga sa pagpapahatiran ng kawili-wiling suliap ng mga matang nag-iibigan, datapwa't biglang-biglang namasid ang dalawang masasalubong, kaya't si Miguel at tumiplad, na halos di na nakuha ang pagpapaalam.
Makailan siyang tawagin ni Chayong ay hindi nakalingon man lamang at parang nakamatyag ng isang mapanganib na mangyayari sa kaniya.
Ang anyong ito ni Miguel ay namamasdan ni Nena at siyang lalong nagpatibay ng masungit na hinagap na nakasusunog sa kaniyang puso, ngunit sukat na lamang ang magdamag.
Malinaw na malinaw na mapapagkilala ng lahat, na ang katuwaan ng tao'y parang asong napapawi at agad nahahalinhan ng lungkot, bagay na magpapahayag sa ating mga puso, na ang mundong ito'y punong-puno ng daya, at kung sakaling namamasdan natin ang mahihiwagang pang-akit niya, ay walang ibang tungo kundi ang tayo'y mahulog sa kaniyang mga hibo na palaging ipinapain upang sa pag-iimbot ng mga ligayang dulot ng panahon.
Si Chayong, iyang binibining di pa nalalaon sa pag-asa sa mga bulaang pangako, ni Miguel at dahil sa pag-asang yao'y ibinilang, na liban sa kaniya'y wala nang iba pang mag-aaring gayong pag-ibig, ang pag-asa ring iyan ay siyang naging lubos na damdaming hindi magpatahimik sa kaniya ngayon.
Ang mga katuwaang pinaglamayan nila sa minagdamag na pag-iirugan na di man lamang ipinangimi sa maraming matang nagmasid, ang masasarap nilang pakitaang loob sa dinaluhang piging ng sinundang gabi at ang maligayang paglakad nila nang umagang kinabukasan, ay biglang-biglang sinambulat ng isang masaklap na hinala na pagdaka'y nagwagi sa loob dahil sa walang wastong paglayo ni Miguel sa kanilang pag-uusap na pinagtibay pa ng pagkalapit sa dalawa, pagka't sa hinihintay niyang pagbati ay isang ingos na umiiring ang sa kaniya'y ipinamalas.
Anong hiwaga ito?ang tanong sa sarili ni ChayongBakit ako ginayon ni Nena?Siya kaya'y nasasaktang makasama ko si Miguel? At bakit naman siya masasaktan? Ah malaking bagay ito, at dapat kong pakaliningin. Hindi mangyayaring walang anoman ang ginawa ni Nena, hindi, at yao'y sapilitang matatalastas ko.
Patuloy si Chayong ng paglakad at gayon din naman ang dalawang magkaibigan, ngunit isang bagay na dapat punahin kay Nena ang malayo na'y lumingon pa ng pairap sa kanilang nasalubong, at ito nama'y lumilingon din at lalong napupuno ng pamamangha sa ganitong namamasid, kaya't noon di'y gumawa ng daang makipagkita sa madlang makapagpapaliwanag ng gayong mga hinala at hindi tumugot si Chayong hangang di natatap ang tunay na hulo ng pagkakagayon ni Nena sa kaniya.
Narito ang sisi ni Chayong sa kaniyang sariling di pagkukuro sa biglang pagkukulong kay Miguel, datapuwa't wala nang panahon. Ang puso niya'y naging kay Miguel at si Miguel nama'y di pala niya sarili. Iyan ang kanilang ligaya nang gabing sinundan iyan ang dulo ng kaniyang pag-asa!
Makalipas ang ilang araw sa ganitong nangyari ay nagkapanahon sa bahay ni Chayong ang pag-uusap nila ni Miguel.
Si Chayong na nagdaramdam, ay halos bahagya nang tumugon sa bati ni Miguel, at ito nama'y sa malaking pagkamangha sa gayong nakita, ay biglang biglang tumanong:
Bakit ka malungkot?
Hindi, at dapat akong masayahan; ngunit ....
Kung dapat kang masayahan ay ano pang sukat makabalisa sa iyong loob?
Wala na nga, at nakilala kita.
Nakikilala mo sa ano? ang tanong ni Miguel
Sa ano huwag mong sa akin itanong.
At kangino?
Sa iyo rin, at saka mo sabihin sa akin.
Iya'y talinghaga.
Hindi, Miguel, hindi at kung nakilala kita ay lalong makakikilala sa iyo ang iyo ring sarili.
At anong nakilala mo na dapat kong kilalanin?
Ang iyong loob.
Ang loob ko'y dalisay sa pag-ibig.
Tunay Miguel, tunay ang sinasabi mo, ngunit ang kadalisaya'y hindi sa akin.
At kangino?
Ay Miguel.....
Anong buntong hininga iyan?
Himutok ng aking palad.
Chayong!
Miguel sayang... sayang ang pagtawag mo sa akin, sukat na Miguel, sukat na
Sukat na ang ano?
Ang kabulaanan.
Bulaan ako?
Hindi ikaw, ang iyong pag-ibig, ang pag-ibig mong aking inasahan ay dapat kong itangis ngayon.
Tapatin mo ako Chayong.
Wala akong lihim sa iyo, ngunit ikaw, ay... sukat na Miguel, ang nakilala kita, sukat na at ako'y pakalimot-limutin mo buhat ngayon.
Limutin kita, at paano ako?
Bulaan, sukat na si Nena sa iyo.
si Nena! Ah, si Nena'y isang babaying sukab, at siya kong dapat ipagtanim.
Huwag, Miguel, huwag, at kay Nena nabubuhos ang iyong loob, sukat na at sa kaniya ka na lamang magpakahilig: sa kaniya ka paroon, huwag sa akin.
At kung gayon pala'y kalabisan na ako sa harap mo ngayon.
Hindi, at kulang na kulang ka; ngunit ngayon ko lamang natantong may minamahal kang mahigit sa akin.
Mahigit sa iyo'y wala na, at kung si Nena ma'y minahal ko nang nagdaang araw ay labis kong kinasusuklaman ngayon. Wala na ang loob ko sa kaniya at ang pag-ibig mo'y siyang lalong malaki sa akin, aywan ko lamang kung may iba ka nang loob.
At ako pa ang babalikin mong baka may iba nang loob, mainam ka ring maghugas ng kamay di ata't magaagam-agam ka'y ikaw ang narapatan ko?
Nang ano?
At bakit si Nena'y mapopoot sa akin kung hindi minasama ang ating pagkakasabay noong umaga?
Bayaan mo siya at ako ang nagsasalita sa iyo.
Nang ano? ng kabulaanan?
Ipayapa ang loob mo, Chayong, at si Nena'y tunay ko nang linilimot. Sa mapoot siya ay sa iyo at sa ano ma'y asahan mo ang katapatan kong loob ng pagpapahayag ngayon, at sakali mang may uusigin siya sa akin ay walang-wala na akong . . . . . .hindi na natapus ang ibig sabihin sa biglang pagpanhik ng ina ni Chayong; at palibhasa'y nakakapootan sa bahay nila ang ating binata, ay di na binigyang panahon magkausap sila uling gabing yaon, kaya't si Miguel ay dagling nagpaalam na halos di man sinagot.
hangang lumalakad si Miguel, ay pinag-iisip ang di pagsagot sa kaniya ng ina ni Chayong, bagay na ipinagbalak ng masamang gagawin, ngunit siya naman lalong nanganyaya sa kanyang palad na ating matatanto sa dakong huli nitong sinasaliksik na buhay, datapuwa't samantala'y tuligsain muna ang nangyari kay Nena sa gayong napagmasdan kay Miguel.
Pagdungaw na sa bahay tahian ng magkaibigang si Nena at si Neneng, ay isang bating pangingilalas ang isinalubong ng pinakamaestra nila.
Aba tila nagkakasundo na naman kayo ngayon! ang isip ko ba'y tuloy na ang pagkakagalit ninyo ah.
Siguro pong bagong kasal na namanang pakli nang isang mananahirin.
Siya ngaang sagot ni Nenengparis mo ba walang kapuwa tao.
Kaya nga ganito na ang tuwa ko sa inyong dalawa eh, dahil sa... sa...
Anong sa... ituloy mo.
Aroy at ibig pang maalaman.
Eh ano?... maanong magpahinga ka, ang tila pagalit na bigkas ni Neneng, kaya't hindi na umulit si Juana, at ang magkaibiga'y nagpatuloy nang nagbihis at nanahing hindi na liban.
Kahit anong aliw ni Neneng kay Nena ay di mangyari malimutan sa loob ang panibughong linalang ng pagkakasalubong nila kay Chayong at kay Miguel; nagugunita ang kaniyang kalagayan na halos batid na ng madla; nalulunos kung dilidilihin ang mga pagsumang niya sa kaniyang ali dahil din kay Miguel at ang Miguel din iyan ang sumusunog sa kaniyang gunita.
Ibig niyang limutin at ipagwalang bahala ang nagdaang araw, ngunit ang kaniya ring sarili ang ayaw pumayag. Nahihinayang siya sa maraming hirap na tiniis na niya dahil kay Miguel, at anakibaga'y katimbang ng kaniyang kamatayan; datapuwa't paano siya? ang panahon baga'y mapagbabalikan pang muli, at maagaw sa panahon ding iyan ang kaniyang mga ipinagkatiwalang lihi.... hindi... ang panaho'y nakalipas, at ang nangyari ay tapus na rin, ano pa't walang natatala sa loob ni Nena kundi ang gunitang iniibig niya si Miguel, ngunit ang pag-ibig niya'y hindi ipinamiling pusong pinaglagakan.
Sa ganitong pagdidili-dili ni Nena sa kaniyang palad ay di napigilan ang isang himutok na pagdaka'y nabulalas.
Si Neneng, na talagang tunay sa loob ang pagdamay kay Nena ay malubay na nagpayo ng ganito:
Huwag kang malungkot, Nena, dapat mong ikalugod ang ngayon pa'y pagkakilala kay Miguel. Limutin mo siya sa loob; ang mga ganyang lalaki ay hindi mo dapat panghinayangan, pagka't makasal ka man sa kaniya ay paglililuhan ka rin. Ipagpasalamat mo at hindi pa kayo nakakasal ay natanto mo na ang karungisan ng kaniyang puso. Pagtamanan mo ang iyong kalagayan, at kung di ka makatitiis na hindi mag-asawa, ay marami rin namang lalaking tapat na loob na lalapit sa iyo.
Ay Neneng! Ako ang tunay na may sala; kung pinakinggan ko ang iyong mga pahiwatig sa akin, ay hindi sana ako nalulong ng ganito.
Walang kailangan, Nena, ito'y hindi tabing araw, may panahong makaiwas ka pa sa kaniya. Kung sakaling kayo'y magkausap, ay putulin mo na ang inyong pagpapakitaang loob at para mo nang pinagbalikan ang matutuwid na hatol ng nanang mo, at kung ikaw nga'y sumunod sa kanya, ay wala ka dising pinagsisisihan ngayon.
Dalawang patak na luha ang nag-unahang nalaglag sa mga matang mapungay ni Nena, parang nagsitimo sa kaniyang loob ang mga pangungusap ni Neneng: naalaala ang marami niyang pagkukulang sa pinagkautangan ng mahabang panahon sa pag-aalaga at pagpapalaki sa kaniya, at doon niya nakuro na dahil sa isang lalaking nagbigay pighati sa kaniyang kaluluwa ay kusang hinamak ang matatapat niyang tungkol sa isang magulang, ano pa't dahil sa may matuwid na pahayag ng kaibigan ay pinagtibay sa loob ang pagpapakalayo kay Miguel.
Dumating ang hapon ng kanilang pag-uuwian. si Nena'y mayroon nang munting saya sa loob at anakibaga'y nakabunot ng maraming tinik na nagtimo ang pagpapayo ng kaibigan, at nang sila'y lumalakad ay pinag-uugnay-ugnay na sa sarili ang kaniyang mga sasabihin kay Miguel kung sila'y palarin pang magkausap, at kung hindi na naman ay ibinibilang niyang parang walang ano mang nangyari.
Ang mga pagkakataon ay dinawawala kailanman; si Miguel ay sumalubong sa kanila at ang tangka marahil ay ululin ni Nena ang mga bulaang pangungusap tungkol sa sulat nitong tinanggap niya, at dikumutog bahagya man na sa hapong ito'y tatadhanaan ni Nena ang sa kaniya'y lubos na paglimot. Hindi nga kinukutugan si Miguel, kaya't pagkalapit kay Nena na talagang binigyang panahon ni Neneng ang sila'y magkausap ay tatawatawang bumati.
Mapalad na haponang bigkas ng binataat maipagmamalaki ang matamis na pakikipanayam sa iyo, komusta ka Nena?
Mabuti rinang tugon ng binibining nagpapakilala ng isang tunay na kalamigan ng loob.
Nahalata ni Miguel sa matamlay na sagot na may malaking hinanakit sa kaniya at dahil doo'y pinasimulang sabihin ang mahihibong kasinungalingan sa ganitong pagsasalita:
Dinaramdam ko, Nena, ang di pakikipagkita agad sa iyo, datapwa't iyong ipatawad ang aking pagkukulang na di talagang kinusa.
Huwag kang mag-alaala, at lubos kong pinagsisisisihan ang pagkakasulat sa iyo, danga't naroon na.
Nena, bakit ka nagsisisi ay sa akin mo ipinadala?
Dahil nga roon, at hindi na ako nag-alaalang hindi pala kita dapat sulatan.
Patawarin mo ako, Nena.
Wala kang kasalanan, at ako ang hindi na nag-isip.
Sa ano?
Sa di ko karapatang sumulat sa iyo.
Dapat na dapat, Nena, ang sulat mo; ngunit parang nawala sa aking loob.
Kung gayonang tugon ni Nenaay ituring mong walang anoman.
Hindi, Nena, at kaya ako naparito ngayon ay tutupdin ko ang iyong hiling.
Wala nang panahon Miguel, salamat sa iyo!
Nagdaramdam ka ba?
Hindi.
Ay bakit ganyan ang mga sagot mo sa akin?
Ito'y hindi pagdaramdam, at ito ang dapat kong sabihin.
Nag-iba na baga ang loob mo?
Dapat kong ibahin.
Nena, huwag mo akong pasakitan.
Ako'y di gaano sa iyo.
Malaking bagay ka, Nena, sa aking loob.
Hindi, hindi, kailan ma'y hindi ko nakikilala ang gayon, kaya ipagparaya mong dinggin na ito na lamang ang wakas kong pakikipagusap, putulin ta ang ating pinagkilala nang loob at ako'y lubos mong limutin.
Anyong sa sagot pa si Miguel, ay tikis na pinutol ni Nena, at sinabayan ng wikang: “Adios Miguel”,
Tinawag ang karromatang kataong nakitang walang laman at lumulan silang dalawa ni Neneng sa takot na baka manampalasan ang binatang nangangalit marahil sa gayong mga sagot.
Naiwan si Miguel na di magkasundo ang loob sa di hinihinalang mangyayari sa kaniya.
Ang maligayang hapon na pinaglaanan ni Miguel ng malaking sigla ng loob sa pagsalubong kay Nena, ang matamis niyang pag-asang mahihibuan ng matalabid na dila ang dating mairuging puso ng pinaglilibangan ng pag-ibig at ang pagtuturing na dapat ipagmalaki ang kaniyang kabataan, ay pawang naging isang hinagap, naging malikmatang pagdaka'y napawi at nahalinhan ng magugulong gunita sa di hinihintay na kaniyang napagsapit.
Ang dating kagiliw-giliw at maamong asal ni Nena; ang dating mapagpaumanhing ugali na ginagabis-gabis ng maraya niyang pangungusap, nang hapong yao'y naging tunay na uliran sa tigas ng loob, at noon nakilala ni Miguel na si Nena'y isang babaying kahinahinayang at marunong magpahalaga sa karapatan ng kaniyang pagkababayi. Natalastas niyang nagdaramdan, ngunit pagdaramdam na may matuwid at napansin niyang ang katuwirang pinanghawakan, ay di na muling magagapi ng kaniyang mapaglarong puso.
Nang hapong yao'y matamlay si Miguel, ang dating kasiglaha'y nanghilakbot; ang dating masayang mukha'y mahahapis at ang kagiliw-giliw na anyo ng kaniyang ipinagmamalaking kabataan, ay lumughoy-lughoy at nanglulupaypay sa gayong nangyari.
Namamanglaw na umuwi si Miguel at ang inuulak sa sarili: Bakit ako nagwalang bahala sa sulat ni Nena? Bakit si Chayong ang aking hinarap ay talastas kong ito'y masamasi Nenang tapat na loob na di ko narapatang maglihim sa akin, ay ginanti ko nang pagsusukab at si Narcisong pinsan ko'y siyang inagawan ng kaniyang Chayong na pinakaiirog, niyang paraluman ng kaniyang pag-asa, niyang hiwaga ng banal na pag-ibig na pinanghimasukan ng masakim kong pag-iimbot, ay... ito'y hindi mangyayari; si Nena'y minahal ko, at ako'y lubos niyang minahal din, bakit hindi niya maipatatawad ang aking pagkukulang ay... di na maiulat halos ang maraming sala ko sa kaniya paano kung siya'y di na makaatim sa aking mga asal dili ako dapat kay Nena; si Nena'y isang marangal at mabait na babayi, ako'y isang marungis na puso; siya'y isang uliran ng hinhin, ako'y isang pusakal na mayabang; siya'y isang tapat na loob, ako'y isang tampalasan, paano ako, sa ganitong pagkakalayo ng aming asal? Ah! Magbabago akong buhay, pakalilinisin ang marumi kong puso, magpapakababang-loob ako, di na ako maglililo sa kaniya kailan man, at magpapakabait na ako mula ngayon; susulat ako sa kaniya, ihihinging-tawad ng boong kapakumbabaan ang aking pagtataksil at ang magandang loob niya'y hindi ikakait. Dapat akong pumayapa at na sa kamay ni Nena ang marangal kong palad, ang ikababanal ng aking buhay at ang ikapapaunlak ng aming pagsasama. Kung makasal kami ay pakaiirugin ko siya at dahil sa maningning niyang puso'y mananatili kami sa lalong matamis na pagsusunuran.
Ganito ang mga bagong hinagap ni Miguel, at dahil sa tunay na pag-asang minamahal siya ni Nena ay di nagpaliban sa pagsulat na pinaglamayan nang gabi ring yaon, samantala namang nagngingitngit ang ali ni Nena dahil sa mga bagong balitang kaniyang tinangap.
Halos di na nakuhang makapagpaliwaliwag ni Nena ng pagdating noon na inihatid pa ni Neneng, ay agad nang linihim ng aling mga ganitong tanong:
Tunay bagang hindi ka na makatitiwalag kay Miguel? Ikaw kaya'y talagang magpapakahirap na lamang sa aking loob? Sumagot ka nga kung sadyang di mo na ako pakikingan kailanman.
Huwag po kayong mag-alaala, nanang, at unti-unting ilinalayo ko na ang aking loob, kayo po'y aking susundin, at ang suklam ninyo sa kaniyang asal, ay nakilala ko nang may pagkatotoo, at dapat ko naman pangilagan ngayon.
Baka naman iya'y sinasabi mo lamang at nang huwag kitang pagpapansinin.
Hindi po, nanang, at sa inyo po ako sumusunod, patawarin ninyo ang aking manakanakang pagkasumang sa inyong mga payo, magpapakalayolayo ako sa dating pagkikilala namin at di na kayo papagdadalamhatiing muling dahil sa kanya.
Kung tunay ang iyong ipinangangako, ay asahan mong lalo kitang mamamahal, ngunit kung mananatili ka rin ng pagbibigay loob sa kaniya, ay makasal man kayo'y di ka na makikinabang ng ano man sa akin.
Huwag po kayong mag-alaala, itahimik ang loob, at nakilala ko na ang may katuwirang pagpintas ninyo kay Miguel.
Kung gayon, anak ko, ay malaki ang aking pasasalamat, at nang lalong maniwala ka sa masamang dila ng lalaking iyan, ay ipinamamarali pang hindi ka niya pakakasalan, at di umano'y may isang mayamang bagong tinutungo, naku Nena ¡pagkalakilaking kayabangan!
Ah siya nga po, nakilala ko nang labis ngayon at para namang nandiri ang loob ko sa kaniya.
Salamat sa Dios at hinulugan ka rin ng pagwawari na siya kong idinadalangin tuwina.
Eh siya,ang dugtong ng alimagsaing ka na at nang tayo'y makapagdasal na maaga ngayon, at mapahinga ka naman.
Nagluto ng hapunan si Nena at ang ali niya'y punong-puno ng galak sa gayong matatamis na pangako.
Payapang-payapa ang loob ni Nena nang gabing yaong maipahayag sa ali ang tunay na laman ng kaniyang puso, at ang dating pagmamahal sa kaniya, ay waring naragdagang lalo noon, ano pa't sila'y kapuwa nangagagayak, at nang makagpagdasal, na talagang mananahi pa sana si Nena ay sinaway ng boong giliw ng kaniyang ali at pinatulog, kalakip ang matatamis na pag-aalaalang baka magkasakit sa walang likat na kasipagang talagang katutubo sa kaniyang pagkabata.
Si Nena, palibhasa'y talagang mabuting magmagulang, danga't nabulagan ng pag-ibig kay Miguel, ay di tumutol ng anoman sa kaniyang ali at magkasabay na silang matulog.
Di na kailangan tuligsain ang boong nangyari sa kanila sa magdamag; at sukat nang ipahiwatig ang pangangarap ni Nena nang gabing yaon, na dahil yata sa may malaking kahulugan ang kaniyang panaginip, ay umiiyak na nagising, at kung di sa alaalang mahalata ng ali ay nabulalas disin ang tinitimping mga himutok na pawang linikha ng nakahahapis na kaniyang pangarap.
Sa nangyaring ito'y di na muling nakatulog. Madilimdilim pa'y nagpaalam sa ali na siya'y magsisimba at malubay namang pinahintulutan.
Maganap ni Nena ang ganitong magaling na anyaya ng loob, ay masayang lumabas sa simbahan at napatungong umuwi.
Walang ano ano'y isang binibini ang humahabol sa kaniya at pagkakalapit ay waring may mga lihim na pinag-usapan, na di naman lubhang nag-luwat at naghiwalay sila.
Si Nena'y patuloy sa pag-uwi, at ang sinasabi sa loob;
Ano kayang sulat ito? Bakit sumulat pa siya ay sinabi ko nang putulin ang aming pagkikilalang dati?...mabuti rin namang maalaman ko ang kaniyang kalooban ngayon, at sa ano't ano ma'y di na ako muling mabubuyo sa kaniyang marayang pangungusap.
Pagdating sa bahay ay di na nakuhang magbihis, sinamantalang wala roon ang kaniyang ali na nagsimba rin naman ng umagang yaon, at binasang pinakalining ang sulat na ganito ang saysay:
Nena ko'y sandaling tunghaya't basahin
ang lagda ng abang puso mong iniling,
at kung wala ka mang natirang pagtingin
ibilang mong ito'y wakas ko nang daing.
Kinikilala ko sa bakas ng yapak
ang sala sa iyong malabis ng bigat,
at ang pagsisising taos hangang ugat
tapunan mo kahi't bahagyang patawad.
Kung binabawi man ang iyong pag-irog
sundin ang bala mong maisip sa loob,
ngunit marapating dinggin ang himutok
ng palad kong laang sa dusa'y lumubog.
Ngayon pa'y handa na sa lalong pasakit
ang buhay kong walang palad na umibig,
at ang balang hirap na mapagsasapit
ay tutumbasan ko nitong pagtitiis,
Kung ang sanhi lamang ng iyong pag-ilag
ay nasusuklam ka sa aking pag-liyag
Nena'y nangangakong magpapakawagas
ang puso sa isang pag-irog na tapat.
Yaon ma't kung dipa sukat makapawi
ng sala kong naging kamandag sa budhi
ako ay wala nang ibang hinihingi
at sadyang sa dusa'y laang mamalagi.
Dapuwa't sa ginta nitong kahirapan
iirogin ka ring mahigpit sa buhay
at ligaya ko na kahima't mamatay
itong pagsisising sa yapak mo'y alay.
hangang dito, Nena, ang naghihimakas
na aking pagdaing sa tunay mong habag
huling dalangin ko'y Langit ang mag-ingat
sa iyo't sa aki'y pakamtan ang tawad.
Miguel Maglayon.
Waring nalulunos ang puso ni Nena sa ganitong mga pahayag: Sandaling natigilan, binasang muli, at anaki'y inaakit ng isang pagkahabag kay Miguel; nagunitang ito ang lalaking kaniyang minahal, datapuwa't kasabay na naalaala ang mga pangako sa ali niya, kay Neneng na kaniyang kaibigan at sa kaniyang sarili, na pakalilimutin na niya si Miguel, ngunit di naman mangyayaring hindi niya ikalumbay ang gayong mga hibik, anopa't nagtatalo sa loob ang dalawang bagay na di mapagsiyang hatulang madali at natira na lamang sa pagbubuko-buko. Kailangang isipin kong magaling ang bagay na ito, ang wika; may panahon pa; mangyayaring walin kong kabuluhan ang aking mga pangako; si Miguel ay minahal ko, dapat kong patawarin, kailan ma't nagsisisi sa kaniyang mga sala; masama siya, oo, at nakikilala ko ang marungis niyang puso; ngunit pinagtibay sa sulat na ito ang kaniyang pagbabagong buhay, siya'y namuhunan sa aking ng panahon, at sa pagtitiis niya'y natausan ang tunay na hanga ng aking pag-ibig at pinakamahal kong katulad ng buhay, dapat ko siyang lingapin at ang mga daing niya'y bumabagbag ng puso, bakit ikakait sa kaniya ang aking awa kung siya'y minamahal ko? Nagkulang siya sa akin, at di kakaunting hirap ang tiniis ko dahil doon, datapuwa't ngayo'y kinikilala ang kaniyang sala sino akong hindi makapagpapatawad sa isang minahal sa loob? Oh ito'y hindi mangyayari pagka't wala akong magagamit na bangis sa isang nagpapakumbaba at sumusuko ¡at si Miguel pa naman ang di ko kahahabagan sa ganitong pagpapakababa sa akin! Hindi mangyayaring waling kong kabuluhan ang sulat niyang ito: datapuwa't paano naman ang aking naipangako kay nanang na paglimot, at dahilan dito'y nanatili ang dating pagmamahal na malaong pinauntol ng may matuwid na panghihinampo? Paano ang halos pagsumpa ko kay Neneng sa may mga kahulugang pagpapayo at tunay na pagmamasaki sa akin na di ibig mapakasama? Nagugulo ang aking isip at di mapagtimbang kung alin ang dapat kong papaghariin sa loob; ngunit pakaiisipin ko rin.
Natira sa ganitong mga akala si Nena, at kaipala'y paguusapan nila ni Neneng ang sulat na ito; hintin natin, at sa anoman ang manaig sa kaniyang loob, ay siya nating hatulan sa huli.
Ang iwing kabaitan ni Nena, ay di nanglupaypay sa mga pahayag ni Miguel, at kung dinalaw man ng isang pagkahabag ang puso, ay kusang nanaig ang tapat na hatol ng kaniyang sarili, at inaaring pawang kabulaanan ang sulat na kaniyang tinanggap.
Sa matuligsang pagsisiyasat at pag-aalaala sa mga kauna-unahang araw ng pagkikilala nila ni Miguel hangang sa nangyari ang mahihigpit na damdaming ikinahalata niya ng marungis na pag-ibig, ay napagsurot sa gunita, at walang kinalabasan kundi ang matigas niyang hatol na di na dapat mabago, at ito'y ang lubos na pagpapakalayo ng loob sa isang lalaking halaghag na umibig.
Si Miguel ay gulong-gulo, hindi matutuhan ang mabuting gawin upang makaniig si Nena; ang sulat niyang may ilan nang araw ay di sinasagot; minsan ma'y hindi napalaran sa daan, pagka't mula noo'y ayaw nang pumasok ng pananahi, anopa't lubos na lubos ang kadalamhatiang tinataglay sa puso ng ating binata na di magpatahimik sa kaniyang buhay.
Palibhasa'y karaniwan nang sabihin na ang pag-big ay halos nakagagaw ng kababalaghan, ay isang katakatakang mangyari, na sa pamamagitan ng sari-saring paraa'y umabot sa makapakipag-usap si Miguel sa ali ni Nena at naisamo na boong pagluhog na makadalaw sa kanilang bahay na kung ano't hindi makuhang pahindi ng ali sa gayong malubay na pakikiusap.
Tinanggap ng alini Nena, at ito nama'y sa kaningningan ng kaniyang asal ay di nagwalang bahala, tumupad sa matapat na udyok ng magandang ugali at nagbigay loob na nakiharap sa kanilang panaohin, datapuwa't di na ang dating matamis na pakikipanayam ang dala sa budhi, di na pakikiharap ng isang umiibig, kundi isang pakikibagay na dapat asalin sa pakikipagkapuwa tao.
Ang mga anyong ito ni Nena'y namamasdan ni Miguel na pawang sumusugat sa kaniyang kaluluwa. Di na ang maligayang pakikiharap, di na ang mairog na mga bati, di na ang mahihiwagang sulyap na gaya ng dating madalas palibot-libutin sa kaniyang mukha ang ipinakita noon kundi isang tunay na hinhin, tunay na timpi at tunay na pagpapakamahal sa kaniyang sarili; kaya'y halos nangingilid ang luha ni Miguel na tumanong:
Ano ang buhay mo Nena?
Mabuti sa awa ng Dios, hindi lamang gaya ng dati.
Natanggap mo ba ang sulat ko noong lingo?
Oo't hangang ngayo'y aking tantakhan.
Ang ano?
Ang pagkasulat mo sa akin.
Bakit? wala na ba akong karapatang sumulat sa iyo?
Sa ganang akin ay wala na.
At paano?
Iya'y wala sa akin, huwag mo nang itanong.
At sino ang tatanungin ko?
Aywan ko sa iyo, sukat nang naipakilala kong ako'y di na dapat, tapus na sa akin ang pinagkilalanan tang araw.
¡Nena!
Huwag mo na akong tawagin mula ngayon at pinapawi ko; iya'y isang kapangahasan sa isang di na nakikipagpalagayang loob.
¡Ay Nena! bakit ganito!
Ang buntong hiningang iya'y di na dapat ngayontapus na, at ako'y iyong patawarin; iiwan na kita at may mahigpit akong kailangan. At biglang nagtindig si Nena, ngunit parang natigilan sa ganitong sabi:
Isang tanong Nena, hintay ka sandali.
Ano ang sasabihin ninyo sa akin?
Tinatakhan ko, Nena, ang pamumupo mo sa akin ngayon, bakit ba ganyan ka?
Huwag kayong magtaka at sa inyo'y di na ako napabibilang na inirog, tapus na ang lahat sa akin. Kung ano ang sasabihin ninyo'y isang pagbibigay na lamang ang pagdingig ko ngayon, sabihin na ninyo.
Paririto ako uliang nanginginig na sabing pahabol ni Miguel.
Kayo ang bahala, ngunit sinasabi ko di ang di ko na muling pakikiharapPaalam na ako sa inyo.
Nena, utang na galang sa dangal mo, at inihahalik sa bakas ng yapak. Natigil uli si Nena at ang kasunod na tanong:
Ano pa ang hangad ninyo sa akin? 
Tumunghay man lamang kung di na ako dapat sa dati mong pag-irog.
At anong kahulugan tumunghay kayo kung wala na akong loob na daratnan.
Mahalaga kang lubha sa aking kaluluwa at sukat ang tumanaw sa iyo upang malunasan ang marami kong hirap.
Mahalaga ako!....
Tunay, Nena.
Salamat sa inyo, at iya'y huli na sa panahon, tapos na ang aking pag-asa.
At anong dahilan? Sanhi baga sa aking naging sala ng di pagpansin sa sulat mo.
Noong araw ay ibinilang kong yao'y pagkukulang ninyo sa akin, ngunit pinagsisisihan ko ngayon, pagka't di na ako dapat humanap ng loob sa inyo kailan man.
At bakit? di ba ako'y inibig mo?
Inibig ko kayo, tunay, datapuwa't walang kahulugan sa inyo ang maganda kong loob na pakita.
Hindi, Nena, ikaw ang aking buhay.
Salamat po, at naging totoo ma'y wala na sa akin ang gayong pagtuturing. Sinasarili ko na ang aking loob, tapos na ang pag-asa ko at ang panahong dumaan sa aki'y parang hanging pinalipas ng mga pagkakataon.
At di na pala ako makaaasa sa iyo ngayon?
Sinabi ko na sa iyo, wala na sa akin. Ako'y paroroon na, paalam na sa inyo. At patuloy na pumasok si Nena sa silid na di pinakinggan ang anomang pangungusap ni Miguel. Naiwan ito sa lalong kahirapan ng loob at sa di maatim na kinasapita'y napaalam sa ali ni Nena at ang habang daa'y sinasabi sa sarili, “taksil na babayi na di marunong magpahalaga sa panahon”.
Iyan ang kalaban ng mga sinabi ni Miguel sa sulat niya, at sa una pang pag-uusap nila ni Chayong na ating natanto sa pangkat na ika-4 ay nasabing si Nena'y isang babaying sukab, at ang ibig niyang ipawari ay tapat na pag-ibig ang kaniyang pinupuhunan kay Chayong, na pinilit agawin sa sinapupunan ni Narcisong pinsan din niya, at di pinakundanganan ng marungis na pag-iimbot ng masakim niyang puso.
Ano kaya ang gagawin ngayon ni Miguel? tingnan natin.
Si Chayong ay pinagbalakan niya ng masama dahil sa yamot sa magulang nito, samantalang si Narcisong kaniyang pinsan ay may malaking poot sa kaniya, ano kaya ang mangyayari? Ang panahon ang nakaaalam ng lahat.
Tumiwasay tayo at hintin na lamang ang magiging hanga.
Salat na salat ang dibdib ni Miguel sa pagkakilala, na ang karangalan ng tao'y na sa asal at wala sa salapi, at kung natatabo niya ang ganito, ay nagpumilit dising magamot ang marawal na hilig ng kaniyang puso, at natuto man lamang gumalang sa damdamin ng iba o sa pagsasama nila sa Narcisong tunay niyang pinsan.
Ang pagtitiwala ni Narciso ay gawa ng pagasang kapatid na mistula ang pagpapalagay sa kaniya at minsan ma'y di kumutog sa budhi ang bahagyang hinala sa gayong pagsusukab na siyang laging itinatangis ngayon.
Si Chayong na pinaglagakan ng isang wagas at dalisay na pag-ibig ay namamalas ni Narciso sa sinapupunan ni Miguel, hindi malinis na pag-irog na gaya ng kaniyang pinuhunan, kundi isang marungis na pakikimundo, sa isang marawal na pagsunod sa maruming hilig at isang pagpaparaan lamang ng panahon.
Walang pagkasiyahan ang pighati ni Narciso, hindi dahil sa nasayang na pag-ibig, pagka't ang anomang iniukol na niya kay Chayong ay di pinanghihinayangan, at sa anomang marating ng babaying ito'y iibigin din niya, ngunit ang nagpapalala ng damdaming yao'y ang lubos na pagmamasakit sa kataling kaniyang buhay at ang malaking hinanakit kay Miguel, na dapat sanang makatulong kay Chayong ng pag-iingat, sakaling napapanganib sa iba, ay isang kataksilan ang natutuhang iganti sa tapat niyang pagtitiwala.
Punong-puno ng hirap ang loob ni Narciso at di mamakailang dinayo ng masamang akala sa paghihiganti kay Miguel sa gayong katampalasanan; datapuwa't hindi maamin. Tuwing bubungo sa isip ang pagmamahal niya kay Chayong na di mangyayaring pawiin sa loob, at yamang gayo'y dapat niyang pagpumilitan ang ikararating ni Miguel sa pagbibigay halaga ng puring kanyang sinira.
Isang araw'y nakita ng ina ni Chayong si Narciso, at dahil sa talagang siya lamang ang napipisil sa lahat ng nangingibig sa kanyang anak, ay waring namamangha sa matagal na di pagkakita sa kanya at ang sunod-sunod na sinabi:
Aba Sochong!; ngayon lamang kita nakita kumusta ka? . . . . hindi ka na napapasial sa bahay . . . nagkasakit ka ba?
Hindi po naman,ang tugon ni Narciso—at ako'y mayroon lamang mga kaabalahang idinaos.
Ay ano, kumusta kaaa!
Mabuti po naman.
Halina sa bahay.
Sa ibang araw na po ako dadalaw sa inyo, at may malaking kailangan akong parunan ngayon.
How! sumama ka na nga at para mo na akong inihahatid –halina, nagpapakalayôlayô ka naman ngayon sa amin.
Aba hindi po at kailan ma'y tumatalaga ako sa inyo sa lahat ng oras.
Salamat Sochong –eh siya halina't ihatid mo ako.
Sa mapiling anyaya ni Tia Belang (ito ang ngalan ng ina ni Chayong) ay nagbigay loob si Narciso at inihatid sa paguwi ang matanda, na ang dalang nababalot ay pinagpilitang makuha kahit tumatanggi at siya na ang nagbitbit hangang dumating ng bahay.
Malayôlayô pa'y tumatawag na si Tia Belang kay Chayong, kaya't walang-wala sa loob na dumungaw ¡laking pagkaumid! . . . namasdang kasama si Narciso, iyang binatang una niyang inirog, iyang tumatangis sa kanyang karupukan, at nagmahal ng labis sa kanya, ¡laking kahihiyan!
Pagdungaw na ito ni Chayong, ay agad nang sinabi ng ina:
Abutin mo ang dala ni Sochong—at ang sinabi naman sa binatang kasama.
Magtuloy ka na nga at aabutin ka ni Chayong sa hagdanan.
Samantala'y nagpaliwaliwa ang matanda sa bakuran nila at parang nagmamasid sa kaniyang mga pananim. Nang ibinibigay ni Narciso kay Chayong ang dala, ay halos hindi ito makatunghay, ibig magsalita ay parang nasususian ang mga labi at susukotsukot na inabot ang dala, ngunit parang iniakma ng pagkakataong nahawakan niya ang kamay ni Narciso na anaki'y kapuwa sila pinapalaytayan ng mabilis na “electricidad”, at nagtuluyan sa lalong kaliit-liitang ugat ng kanilang mga puso na pagdaka'y nalaganapan sa sandaling yaon.
Isang titig ni Narciso ang parang ipinako sa maligayang mukha ni Chayong, at pagkatapus ng pagaabuta'y nagtalikuran kapuwa na walang anomang sinabiang alin man sa kanila.
Si Narciso'y talaga sanang aalis na, datapuwa't parang hinahadalangan ng salita ni Tia Belang na:
Aba! saan ka paroroon? kasunod ang tawag sa anak.
Chayong magluto ka nga ng minandal at nang makakain si Sochong at . . .
Huwag na po—ang ipinahatid nito—at ako'y aalis na, marami pong salamat, busog pa po naman ako eh.
Manhik ka, manhik ka, at huwag kang maraming salita.
Huwag po, at ako'y gagabihin.
Naku eh maano ka noon, natakot ka bang gabihin dito, tila naman ibang-iba na ngayon ang ipinamamasid mo sa amin ah.
Wala pong anoman, huwag kayong magisip ng gayon at walang nababago sa aking loob. 
Kung walang anoman, ay pumanhik ka.
Muling tumawag sa anak, at ang dugtong:Magluto ka na agad. Si Narciso'y walang pamatasan sa matanda, kaya't ayaw-ayaw ma'y napilitang pahinuhod. Sa ganito'y hindi siya hiniwalayan, ipinakapilit na pumasok, at nang nauupo na'y kinausap ng boong giliw, anopa't isang kawalang loob na lamang ng may maipintas pa si Narciso sa gayong katamisan ng pagpapalagay sa kanya na walang ibang kahulugan sa matanda kundi ang pagpapakilala ng di lamang matiyak na tunay na pagkahirang sa kaniyang magandang ugali. Sa kanilang pagkakawilihan noo'y di rin nalilimutang isiningit ng matanda ang kanyang paninibago sa malaong di pagkaparoon ni Sochong at tuloy inusisa ang mga kadahilanan, ngunit walang ibang nagiging panagot si Narciso kundi ang malalaking abalang hindi magtulot sa kaniya; datapuwa't hindi sukat ito upang masiyahan ang matanda, kaya't di napigilang sabihin ang tunay niyang kapalagayang loob at ang wika:
Kung hindi ako namamali ay dahilan sa pagparito ni Miguel ang paninibago ng iyong loob.
Hindi po, Tia Belang, ani Narciso, at di salamat kung ang pinsan ko'y magiging dapat sa inyo.
Huwag ka namang magagalit Sochong, ang damdam ko baga sa pinsan mong iyon ay malaki pa sa katawan ang kapalaluan.
Hindi nakasagot si Narciso sa katotohanang sinabing matanda, at sino ma'y gayon nang talaga ang dapat sabihin, danga't di maitatatuwa ang kanilang pagpipinsan.
At iyan na nga, ang dugtong ng matanda, ang madalas kong sabihin kay Rosario, na hindi ko siya pinipigil sa pag-aasawa ay doon lamang sa may munting kabaitan kahit na pulubi, pagka't sa ganang aki'y walang kabuluhan ang pilak kung putik ang kalooban.
Saan di nga po, ang tugon ni Narciso,ngunit ang palad ng tao'y hindi natin matutulusan. Sangaano man ang hangad ninyong maipamili siya ng kakasamahin at di talagang kapalaran, ay wala tayong magagawa, at kung minsa'y pinili man nama'y sumasama rin kung magkataon.
Paano't paano ma'y nakikilala sa kilos ang tao.
Marami rin po naman ang nagbabalatkayô. 
Tunay na nga, ngunit yao'y madaling mapansin. Magsasalita pa sana si Narciso'y di na natuloy sa pagtindig ni Tia Belang at ang sabi:
Diyan ka nga muna sandali, Sochong, nalilibang pala nang kasasalita. At nagpatuloy na lumabas sa pag-uusisa kay Chayong na nagkakakahog ng paghahanda ng kanilang kakanin.
Sa isang mesang bilog ay may tatlong tasang café na waring bagong hango at kumukulô pa halos, ayon sa asong nagsisipaibabaw na doo'y namamalas. Sa gitna ng mesa'y tatlong pinggang panay na puti ang nalalamnan ng tinapay, bibingka at puto na sadyang pinag-ayos na inihanda ni Chayong kay Narciso, at nang malabasan ni Tia Belang na nagagayak na'y muling pumasok at ang wika sa panauhin:
Sochong, halina at tayo'y magmirindal.
Hindi na po sana kayo nahilahil kung di ako. . . .
Huwag ka na ngang marami pang sabi,ang ipinatid ng matandahalina at pagbigyang loob mo ang pagkakakahog ni Chayong.
Nagtindig si Narciso, at magkakasabay na napatungo sa labas, datapwa't nang maguupuan na'y tila nauumid makiharap ang ating binibini at sa batalan napatungo, kaya't ang wika ng ina:
Ano ka, Rosario? Saan ka pa paroroon?
Sulong na po kayo, at sasabunin ko pa itong mga vaso.
Upo na Sochong, at aabot na siya sa atin, ang wika ng matanda.
Ang mapagbigay loob na binata'y lumuklok, kasiping ng matanda, at sinimulan ang pagkain, samantalang si Chayong ay kukutikuti sa batalan at hindi makapasok, ano pa't halos matatapos na ang pagkakainan ay kasalukuyang pang pinaninipis niya ang mga vasong linilinis.
Napakatagal ka naman Rosario, ang wika ng ina, at hindi ka na natapos, parinika na nga at malinis na yan.
Narian na po.
Parinika na, ngayon mo pa isinabay iyang pagpapairi-irimo ¡parinika!
Pumasok si Chayong, ngunit nang pinadudulog ng ina'y dinahilan naman ang pagsisilid ng tubig, at di makapakiimpok sa gayong harapan.
Maupo ka na, anang matanda, at ako ang maglalagay ng tubig.
Ano pa't hindi tumugot ang ina hangang dinaluklok sa pagmimirindalan ang anak, na waring siyang ipinagpiging kay Narciso; datapuwa't si Chayong na napipilita'y uulik-ulik na di maalaman ang gagawin, kaya't nang mapansin ito, ng binata'y nagtindig, kasabay ang wikang:
Marami pong salamat at pinakinabangan ko ang masarap ninyong anyaya.
Aba! At ayaw ka na ba naman? Ang wika ng inahindi ka man nakakain ah.
Busog na busog na po akoang sagot ng binataat siya nang napatungo sa lalagyan ng tubig; ngunit nang mamasdan ni Chayong, ay kung ano't waring nahabag sa anyo at nakipag-agawang siyang magsilid ng tubig sa vaso, at inialay sa binata; datapuwa't nang inaabot nito'y nagkasabay ang dalawang himutok na nagsipulas sa kanilang mga labì.
Ang matanda na kumakain pa noon ay nagsalita sa anak:
Hindi ka na rin lamang sumalo sa amin, ay mamaya ka na kumain, kumuha ka ng cigarrillo at bigyan mo si Sochong,at ang idinugtong pa:
Alumanahin mo ako Sochong, at may kaluwatan akong kumain, dahil sa aking bagang.
Huwag po kayong mag-alaala ng anoman.
Pumasok ka na, at matatagalan ka ng paghihintay sa akin.
Kahit umaayaw si Narciso, ay pinakapilitpilit ng matanda hangang sa sumunod, at naiwan siyang iisa-isa sa dulang.
Ano kaya ang palagay ng ina ni Chayong sa ganito, ay talastas niyang nag-iisa ang kaniyang anak sa loob? Binibigyan daan kaya ang mahalay na iisipin ni Narciso? ¡hindi! Pagka't ang kabaitan ng binatang ito'y labis niyang kilala, at dahilan doo'y malaking-malaki ang pagkahilig ng loob na maging asawa ng kaniyang anak.
Pagpasok ni Narciso'y d'natnang nagsisindí pa niyan,ang wika ng binata
Ngayon ko ba lamang ginawa sa iyo ito?
Salamat, Chayong, kung hanga ngayo'y may natitira pang loob ka sa akin.
Kung iniaalís mo'y di wala na nga.
Hindi ako, Chayong, ang dapat panggalingan, kailan ma'y mahalaga ka sa aking loob, ngunit wala akong palad.
Ako ang walang palad sa pagmamahal moang malumbay na sagot ni ChayongAko ang sa iyo'y nagkulang, ¡patawarin mo ako! At alang-alang sa itiningin mo sa aki'y huwag mo na akong. . . .
Sunod-sunod na patak ng luha ang nag-uunahang namalisbis sa mga burok ng pisngi ni Chayong, malalalim na buntong hininga ang di napigilang timpiin sa sandaling ito at Narciso'y gulong-gulo naman ng paglibang sa kaniya, hangang sa tinuruan ng mga paraang dapat gawin kay Miguel upang mapilitang ibangon ang kaniyang puring sinira, at ang wakas na sabi:
Asahan mo Chayong na pagsusumakitan ko ang iyong ikatatanghal, at kung di ka niya aariin, ay ituring mong ipaghihiganti ko magpakailan man ang iyong pagkapanganyaya.
Mapamayamaya'y nasok ang matanda, na kaya pala naluwatan sa labas, ay siya nang nagligpit ng kanilang kinanan, at pagkaraan ng sandaling paguusapusap, ay nagpaalam si Narciso, bagay na dinamdam ni Chayong, pagka't waring di ibig na malayo sa binatang lalong naging mahalaga at lalong dumakila sa kaniyang puso ang di matutumbasang katapatang loob at pagmamahal sa kaniya, ¡danga't siya ang nagkulang!
Di rin nakatiis si Chayong, at nang ihatid si Narciso sa hagdana'y nagsalita:
Dinaramdam ko ang pag-alis mo, Sochong, ngunit siya mong loob ang ako'y lisanin.
Chayong, ako ma'y nagdaramdam din at di kita ibig iwan, ay wala akong magawa; kailangang ako'y umalis at nang di na mahalata ni Miguel ang aking pagkaparito.
Kailan ka babalik?
Bahala na, Chayong, adios!
Adios, Sochong.
Naiwan si Chayong na tigib kalungkutan, at kung dapat mang ikagalak ang matatamis na alo at matatapat na payo nang umalis ay lalong nagpapaalala ng kaniyang mga damdamin kung magunitang si Narciso'y di na kaniya sa pag-ibig, at magpakalakilaking gagawing pagtingin sa kaniya ay pagtinging kapatid na lamang ang dapat gamitin, di na pagtingin ng isang umiirog, di na pagtinging mahiwaga na paris ng dati, di na ang mapagpalayaw na ugali na nakabubusog sa kaniyang kaluluwa ¡kahinahinayang na pag-ibig ang nawala kay Chayong!
Samantalang ipinaghihinagpis ni Chayong ang malaking panghihinayang kay Narciso at ang ipinagdaramdam na pag-alis nito nang hapong yaon, ay saglit nating sabihin ang nangyari sa paglakad ng binata nang manggaling doon at ang mga sanhi ng bilang nakagamot sa kanilang mga puso upang matulig sa ang boong naging hanga ng ating sinasaliksik na buhay.
Si Narciso'y haos walang bahala sa paglakad niya, lito ang isip sa paggugunita ng mga araw na lumipas at waring napukaw sa kanilang pagkikita ni Chayong; datapuwa't ang mga araw na yao'y natapus, at walang inilagak sa kaniyang alala kundi ang mga gunitang humahapis na paraparang nagsusurot ng kaniyang malinaw na pagkaapi at ng mapapait na hinagap sa di mapagkurong daratnin ng babaying kaniyang inirog. Minahal niya si Chayong na katulad ng buhay, at dahil doo'y isa nang gumugulo sa kaniyang loob ang nakalulunos na kinaratnan sa marungis na pagkalulong kay Miguel.
....Hindi mangyayari... ang nawika sa loob –hindi mangyayaring mapagayon lamang si Chayong, hindi.... pakapipilitin kong igalang ni Miguel ang kaniyang pagkababayi hangang sa tanghalin ang kanilang pag-iisang palad, ¡ah malaking bagay sa akin si Chayong! Dapat kong itangkaka ang kaniyang pagkaapi, gugugulin ang boo kong kaya alang-alang sa siya'y minahal ko at nagmahal din sa akin kahit iilang araw.
Sa ganitong pagduduklayduklay ng isip ni Narciso na parang naanod sa paglakad, ay nagipit ng isang karromatang nagtutulin sa pagtakbo, at sa biglang pagtiplad niya'y isang binibining pasalubong ang muntik nang mabanga sa kaniya at dahil sa kabiglaana'y natigil na anakinamamangha.
Sino ito? Ang wika sa loob ni Narciso – sinong dilag itong umagaw ng aking pangdamdam?at pagdaka'y nagsalita sa binibini.
Ako'y inyong patawarin!
Ang dalaga'y hindi nakakibo at sukat na ang isang ngiting ipinamasid kay Narciso, ngiting pagpapatawad na anaki'y biglang nagkintal sa kaniyang puso ng matamis na hiwaga; datapuwa't sa malaking kahihiyan yata ni Narciso'y wala nang anomang nasabi, at nagpatuloy ng paglakad na daladala sa loob ang bagong himalang kaniyang napagmasdan.
Ang binibining ito'y di iba't si Neneng at dating kilala ni Narciso, ngunit di niya napanghasang batiin kailan man sa malaking pangingimi, ay kung ano't ibang iba ang naramdaman ng ating binata nang hapong yaon, na kahit babahagya'y naihinging tawad man lamang ang kaniyang pagkalito, at sa matamis na ngiting ipinakita, ay waring nagpahiwatig naman ng isang magiliw na pagpapatawad, ano pa't ang puso ni Narcisong punong puno ng ligamgam sa kagugunita kay Chayong, ay kusang nahalinhan ng maaalindog na hiwaga na pawang nagsisipag-alay ng mababagong suob na sa kaniya'y bumibihag nito ang mabisang aliw ng nagpipighating puso ni Narciso! At yamang payapa na siya sa gayong nangyayari ay bahaginan naman natin ang pagdadalamhati ni Chayong na kaniyang iniwan.
Halos di pa nalalayo noon ang ating binata nang sila'y maghiwalay, at tumangap si Chayong ng isang kalatas ni Miguel at nang matalastas natin ang nakalulugod na sulat ay antabayanan ang kaniyang pagbasa at ipatnubay si Neneng sa kaniyang nakaliligayang paglalakad.
Malayo na ay lilingonlingon pa kay Narciso, at waribagang may bagong damdaming inilagak sa kaniyang puso ang muntik nang pagkakabangaan nila noon, kaya't ang balutang kipkip ay halos malalaglag na ng mapansin, dahil sa madalas na kaniyang paglingon.
Ang balutang dala ni Neneng ay mga damit ni Chayong na ipinatahisa kaniya, at noo'y siyang ihahatid.
Samantalang lumalakad ito, ay bigyang panahon ang pagbasa ni Chayong ng sulat ni Miguel na noo'y katatangap lamang.
Ganito ang sabi:
“Chayong: natatalastas ko ang labis mong pagdaramdam ng dahil kay Nena; datapuwa't sa katapatang loob na aking inilalaan sa masasarap mong pagtingin sa akin na nakabubusog sa boo kong kaluluwa,ay pinagpilitang iwaksiang mga bagay na magiging sabid ng ating tunay na pagkaksundo”.
“ Pinahigit kita sa lahat nang bagay na lalong mahal sa aking loob, at yamang gayo'y dapat kong ilagan ang balang daramdamin mo sa akin”.
“ Ibinabalita ko sa iyo ngayon, na si Nena ay akin nang linisan: ipinakilala ko sa kaniya na ako'y walang dalawang puso, at ang nag-iisa isang na sa akin ay maluwat nang inilalaan sa iyo”.
“Wala ka nang dapat ipaghinagap sa akin, Chayong, sarili mo ang aking puso, ang aking buhay at ang aking kaluluwang tumatangap ng kasarap-sarapang pagmamahal mo nakailan ma'y ipagmamalaking sa iyo'y umaasang aking kapalaran, tanging pinakahihiling ko sa iyo na pakapiliting mong unti-unting mapawiang poot sa akin ng iyong makapanhik, yamang sa kanila'y di ko ikinakanlong kailan man ang sa iyo'y tapat kong pag-irog”.
“Hangang dito Chayong at tangapin mo an mula sa pusong matamis na bati nitong nagmamahal mong si...Miguel”.
Tunay kaya – ang nawika ni Chayong – itong mahihiwagang pangungusap ni Miguel? Si Nena kaya'y lubos na nga niyang tinalikdan dahil sa aking pagsasapantaha ¡oh kung ito'y totoo ay dapat na akong maniig ng pag-asa sa kaniya.
Muling binasa ang sulat; ngunit hindi na natapus ang ikatlo at naringig ang ganitong tawag ng ina:
Chayong! ¡¡Chayong!! narini si Neneng.
Pumasok ka nga –ang dugtong ng Tia Belang sa bagong dating.
Nagtuloy naman ito at dinatnan pa niyang hinahagod-hagod ni Chayong ang tapat ng dibdib na pinaghulugan ng sulat na hawak.
Komusta ka Chayong – ang bati ni Neneng.
Mabuti, ikaw ba naman?
Ganito, walang tigil ng katatahi.
Ganiyan nga at iyan ang ikatitipon mo ng maraming pilak, maupo ka.
Huwag na at ako'y gagabihin sa daan – ang tugon ni Neneng – o tingnan mo nga itong ipinaglalagay kong bies sa gilid ng mga puntas kung maiibigan mo – at ipinakita ang mga kamisong dala.
Iyan!ang tila pasigaw na sinabi ni Chayong – iyan ang hinahanap kong kinis ng tahi; iba nga naman ang malinis maglapat, walang makikitang himulmol sa mga gilid.. aywan nga ba at kung ako'y lalaki ay liligawan na kita tuloy.
Ah pilla!ang tumatawang sagot ni Neneng, at kinurot ng marahan si Chayong.
Oo, tunay, kung ako nga'y lalaki eh...
Matuos mo nga ba – ang ipinatid ni Neneng na tumatawa – na ngayo'y muntik nang mabanga sa akin si Sochong.
Sinong Sochong?
Naku! Kunwaripa'y nagmamanga-mangahan ka ah! Si Sochong mo!
Ah!at bakit?
Mangyari eh, lumalakad siyang tila walang malay, ay nagipit ng isang karromatang tumatakbo at sa pagilag ay sa akin napaganda.
Maano na lamang na lumigaw sa iyo si Sochong.
Magpahinga ka nga, ibig mo lamang yatang manibugho eh.
Hindi, Neneng, hindi at si Sochong ay parang tunay ko nang kapatid ngayon.
Sinungaling. 
Tunay, maniwala ka, at dahil sa pagmamahal ko kay Sochong, ay ibig kong makakita siya ng isang gaya mo.
Hindi na kumibo si Neneng, at lalo manding gumiit sa loob ang mga hiwagang naramdaman niya sa kanilang pagkakasalubong.
Tinapus ang salitaan ng dalawa sa takot na dilimin ang naghatid ng tabi, at noon di'y nagpaalaman ng boong pagkaktuwa, ngunit di malimutan ni Neneng ang mga aglahi ni Chayong nalalong ikinagagalak ng kaniyang puso.
Ang katahimikan ng mag-alini Nena dahil sa pagkalayo ng loob nito kay Miguel; ang magigiliw na pagmamahal ng ali sa kaniya na lumalo sa dati at ang malumanay na pagtupad naman ni Nena ng mabuting pagmamagulang na totoong ikinagagalak, at dahil doo'y namamalagi sa di masayod na kapayapaan ang kanilang pagsasama, walang anoano'y dinatnan ng lagim sa pagtanggap ng isang nagluluksang sulat liham na ang balang talata'y naghahandog sa kanilang mga puso ng isang mahayap na sakit, at bagaman kalumbaylumbay ang sulat na ito, ay ating pakinggan ang kanilang pagbasa ng doo'y napapalaman.
Ganito ang sabi:
G. Alejandra Maglinaw.
“Estimada Anday: igayak ang iyong puso ng pakikiayon sa kalooban ng Langit, at yamang hindi natin taho ang kaniyang mahahalagang lihim, ay kailangang ipagpasalamat ang anomang kahirapang sa ati'y nangyayari”.
“Dinaramdam ko ang balitaan ka ng ipaghihirap ng loob, datapuwa't di nangyaring ipaglihim kaya tiisin mong aking ipahayag na namatay si Andoy kahapon nang umaga sa sakit na lumalakad, at kinagabiha'y sa Beatriz naman ang sumunod, sa gayon ding sakin”.
“Si Andoy ninyo at mga kasangkapang nangaroon ay di pinababayaan ni Deogracias. Ang inyong mga kalabaw ay narini sa akin at ako ang kumakalinga na di mo naman dapat panimdimin at p'napastulan maghapon ng isa kong alilang lalaki.
“Ang iba pang mga bagay ay di ko na iuulat ngayon, pagka't umaasa akong uuwikayo rini ni Nena, ay saka na tayo mag-usap ng boong kalagayan at nang marapat nating gawin sa mga araw na hinaharap.
“Ito na lamang at tanggapin ninyo ang aking bendicion na iginagawad pagdating nang orasGregorio Magpayo.
____________
Halos di nautas ang pagbasa ni aling Anday at sa malaking pagdadalamhati ay nalugmok na lamang sa pagkaupo, kaya't dinaluhan ng ilang mga kalapit sa pook ng kanilang pinamamahayan.
Hindi huli ang pagdaramdam ni Nena sa ganitong kapanglaw-panglaw na balita, una'y ang Andoy na binanggit sa sulat na asawa ng kaniyang ali ay katulong din naman ng pagkakalinga sa kaniya buhat sa musmos at si Beatriz ay isa sa mga nagmamahal niyang pinsan na paring danaip lamang ang kamatayan sa pagkauwi roon, at ang di mailagang pagalis niya sa Maynila na ipagkakahiwalay nila ni Neneng na kaniyang kaibigan ay pawang nagtutulong-tulong ng pagpapahirap sa kaniyang loob nang mga oras na yaon. Palibhasa'y agad kumalat sa pook ang ganitong kadalamhatian nila sa pag-gibik ng ilan sa hinimatay niyang ali, ay agad nakarating kay Neneng ang balita, at nagmadali naman itong dumalo sa kaibigang nagpipighati, upang makatulong man lamang na ikalibang ang kaniyang pagparoon, datapuwa't hindi siyang nangyari, pagka't malayo pa'y sinalubong na ni Nena ng malulungkot na bati at lubhang nagsisipulas na halos kaniyang pinaibayuhan. Nang mahimasmasan ang ali, ay tinawag na naghihimutok ang pamangkin niyang si Nena, ipinagayak ang kanilang mga damit at noon di'y nayari ang takdang kinabukasa'y magsisiuwi, gayon ding pinagkaisahan, na ang mga kasangkapan nilang hindi maisasabay sa gayong mabiglang paglakad, ay ihabilin na muna sa bahay nila Neneng, at kung may buhay pa'y magbalik uli o ipakuha na lamang, sakaling di na maibigan ang muling manirahan sa Maynila.Di yata't hindi na kayo magbabalik? Ang tanong ni Neneng sa kaibigan.Bakit hindi, malapit sa ako na lamang, ang tugon ni Nena.Iyan ay malayo, pagka't di ka papayagan ng nanang mong mag-isang manirahan dito.Bakit hindi, ang paklinialing Anday, kung patitirahin mo siya sa inyong bahay.Aba opo, di salamat kung si Nena'y mapipisan sa akin at ipagkakatiwala ninyo.
Kung sa iyo Neneng ay lubos kong ipinagkakatiwala siya, aywan ko lamang kung mamagalingin ng koyang mo ang inyo siyang makapisan.Si koyang po'y di ninyo dapat alalahanin, at bukod sa kilala na ninyong parang tubig niyang kalooban, ay di makapahihindi sa aking pag matutungkol din lamang kay Nena, at di po ba noon pang araw ibig niyang matira kayo roon, hindi lamang ninyo maibigan at dahil sa kalikutan ng mga pamangkin ko, ay kung si Nena nama'y talagang bantad na sa mga batang iyan, at ang isa pa'y gabi na lamang nang aming pagkauwi; ay bakit po naman, talaga bang wala na kayong nasang magbalik dito sa Maynila?Paano baga ang gagawin ko, paris niyang patay na si Andoy, wala namang dapat tumingin sa aming kaunting pagkabuhay sa bukid.Marahil po'y si Nena man ay di na mababalik dito kung ganoon.Bakit hindi, paris niyang naratihan na siya sa masayang buhay rito sa Maynila ay mahirap mawili roon sa amin, alam mo nang ang buhay sa lalawigan ay malungkot, at ang isa pa'y saan ba siya makakikita ng kualta roong paris dito. Hindi na nakapagtagal ng pagsasalita si aling Anday, at muli na namang nagunita ang asawang parang pinagnakaw sa kaniyang mga mata, at anaki'y batis na bumubukal ang mapapait na luhang di mapigil-pigil. Ang magkaibiga'y may bahagyang aliw sa pagtutulot noon pa ng pagbalig ni Nena dito sa Maynila, ngunit nang kinabukasang paalis na sila'y bagong pagdaramdam ang sumalakay sa kanilang mga loob sa pangambang baka mag-ibang akala ang ali, ay di na sila muling magkita, ngunit sa anoma'y sukat na lamang ang sila'y magsipagtiis sa di maiilagang pilit na pagkakalayo.
Umalis ang mag-ali at naiwang namamanglaw si Neneng na di pa natin maalaman ang kanikanilang magiging wakas.
Wala na si Nena at malumbay si Neneng dahil sa kaniyang pag-alis.
Si Narciso'y punongpuno ng mga hinagap na pawang nag-aalay ng mababangong suob sa kaniyang puso.
Sa pagdidilidili ng binata'y panay na lugod ang naramdaman, panay na pangarap sa maligayang panahong darating ang anaki'y nag-aakayat sa kaniya sa taluktok ng isang kaaya-ayang kapalaran.
Si Neneng, ang wika sa sarili, si Neneng ay maganda, mabait at mahinhing kilos niya'y nababasa ko sa mayamang landas ng pagkapaanyo.Kay Neneng naroon ang katahimikan ng aking loob, siya ang matamis ng kahulugan ng aking mga pangarap, siya ang tunay na susi ng marangal kong lihim, siya ang ligaya, siya ang Langit. Ah! Siya ang magiging anghel ng aking pamamahay, siya ang dangal ko, siya ang pag-asa at siya ang kaluluwa ng aking katauhan. Ang matamis na ngiti ni Neneng ay siyang bumunot ng mga tinik na nagtimo sa aking puso, at mula sa hapong pagkakasalubong namin ay ako'y naging mapalad; iniibig ko si Neneng at kailan ma'y iibigin, datapwa't paano ang gagawin ko? dapat kaya akong magsadya sa kaniyang bahay? sulatan ko kaya? ay sino naman ang magbibigay ng sulat ko sa kaniya? ito ang mahirap! Sandaling natigilan si Narciso nang di maalaman ang gagawin, ngunit pagkaraan ng ilang sandali, ay bilang nasabi:
May isang paraan. Susuyuin ko ang kaniyang kapatid ang pagsasama namin ay magiging dahilan nang pagpanhik ko sa kanilang bahay at kung magkapanaho'y ipahahayag ko kay Neneng ang sa kaniya'y tapat kong pag-ibig; bubuksan ko ang aking puso at anong tamis ng aking palad kung matalastas niya ang katapatan kong loob.
Nagtatalik sa mga pangarap si Narciso at tila waring nakikita ang isang mahalagang palad.
***
Si Neneng ay malungkot sa pagalis ni Nena at ito nama'y di pa dumarating sa parooona'y halos ibig nang magbalik ano pa't kapuwa nalulunos ang umalis gayon din ang naiwan.
Sa kanikanilang gunita'y wala nang anomang makagagamot kungdi ang muling pagkikita at magsamang gaya ng dati, datapwa't hindi nakukurong may masayang lihim na naghinintay sa kanila na kaipal'y pahihigtin sa lalong malaking bagay.
Hintin nating ang panahon at si Miguel ang pag-ukulan ng bahagyang alaala sa ating pagsasalita upang maitaos ang tinutungong hanga ng kanilang mga kinaratnan.
Kinabukasan ng kaniyang pagsulat kay Chayong ay dumating naman ang sagot nito, at bagaman di lubhang hinihintay, pagka't may tangkang paroon kahit anong mangyari,ay ikinagalak din ang gayong pag tanggap sa pananakaling baka ito ang pahintulot ng mga magulang no Chayong na siya'y malayang makapagsadya sa bahay, kaya't binuksang dalidali't at binasa ang ganitong saad:
"Miguel sa kalakhan ng aking lugod sa sulat mo, na di nasiyahan sa makaitlong pagbasa, ay nahuli tuloy sa akin ni tatang pagdating kagabi na di ko nakuhang ipaglihim ang kanitang kalagayan, kaya't nahirapan ako makalimot sa iyo, ay maraming hirap ang aking mapagsasapit sa kaniya, ngunit naging tadhana ko sa loob na mamatay na muna bago ka iwaksi sa aking puso, ano baga Miguel ang minamagaling mong ating gawin? iya'y na sa iyo na ngayon; sa anomang loob mo'y maasahan ang aking pagsunod."
"Hangad dito Miguel at bintay ang bala mong pasiya nitong nagmamahal sa iyong siChayong.
Pagkatanto ni Miguel ng sulat na ito'y waring nagbaga ang loob sa malaking habag kay Chayong sa ginawa ng ama, hangang sa naisip na sila'y magtanan upang malayo sa gayong mabangis na pagsunod, datapwa't naalaala ang kabataan ni Chayong na kung kaniyang itanan ay masasawi sa matapat na hatol ng matuwid.
Ano kaya ang mabuti?ang wika, at saka natigilan sandali.
Matapus isipin ang gagawing magaling, ay sumulat ng ganito:
"Chayong: labis ang aking pagdaramdam na idinaramay sa iyo; ngunit wala akong magawa kundi ang pag pagpayuhan ka ng dapat mong gawin."
"Mula ngayo'y di na ako sasagila man lamang diyan sa inyo; kapuwa tayo mga magulang na lumimot ka na sa akin; datapuwa't pakatandaan mong sa unang araw ng Noviembreng darating ay aalis tayong dalawa; igayak mo ang iyong mga damit at hatinggabing malalim ng tinurang araw ay kukunin kita upang malayo sa mga magulang mong napopoot sa ating pagkakasundo, at samantalang di pa dumarating ang taning kong araw sa iyo ay ariin mong libang ang pag-asa sa tunay na pag-ibig ng nagmamahal at umiirog ng tapat sa iyong siMiguel."
Walang pinalibang oras ang binata at noon di'y ipinadala kay Chayong ang sulat pagkayari, at natutuwa namang binasa nito kasabay ang nagagalak na pakikiayon na walang ibang makakagawa kundi ang mga anak na tampalasang gaya niya.
Tingnan natin ang kanyang gagawin.
Ang magandang pagsasama ay isang mahalagang bagay na dapat kagawian ng puso ng tao, pagka't siyang lubos na nakapagtuturo sa atin ng balabalaking katunayan ng isang maayos at wastong pakikiugali sa bayang kahapis-hapis; datapuwa't mahigpit na kailangan ang pamimiling kakaibiganin at paglalagakan ng loob: unang una'y ang mangakaaakit sa gawang magaling, may bait na inimpok at marunong kumilala at umibig sa Dios na Lumikha ng lahat ng bagay, at ang pangalawa'y marunong magkuro sa ano mang gagawin, pagka't kung ang tao'y nag-wawari wari muna bago gumawa ng anoman, ay tila baga ipinapatnugot sa mayamang landas at di karakarakang mahihidua, ngunit ang mapupusok na kalooban ay lubhang malapit sa pagkapangyaya, at kung naroon na'y sukat ang magsisi.
Ayon sa mga katuwirang ito na sadyang dapat gawin ng tao sa pakikipagibigan, ay dinalisya ang dalawang binibining tutuligsain natin sa kasaysayang ito, at sa kanilang pagsasama'y nanagkahulihan ng loob na parang hinirang ng isa't isa ang pagkakaayos ng kanilang mga ugali upang magsama hangang kamatayan.
Si Nena ang pangalan ng isa at si Neneng naman ang pangalawa, na buhat pa sa bagong pagpasok ng mga musmos nilang isip sa malayang mundo, ay sinimulan ang pagkikilala hangang sa nag-ibigang tulad sa tunay na magkapatid.
Kawili-wiling pagmasdan ang masarap nilang pagsasama, at kung naaging lalaki ang alin man sa dalawang ito, ay kahinahinayang na di ipakasal, pagka't ang pagkakayos ng kanilang ugali, ay mahigpit pa halos sa isang mag-asawang nagmamahalan.
Sila'y kapuwa maganda, kapuwa may bait at kapuwa naman maagang naulila sa gitna ng mundo. Kay Nena ay isang alilang kumakalinga buhat sa musmos na maulila sa mga magulang, at kay Neneng naman ay isang kapatid na lalaki ang umaaruga na may asawa na bago siya tumuntung sa kadalagahan.
Kapuwa mananahi ang kanilang hanap-buhay na ipinagtatawid panahon, ipinakikipagkapuwa tao at isinusunod sa mahinhing pakikibagay sa iba.
Palibhasa'y masipag kapuwa at may mga bait na inimpok, tangi sa matatamis nilang mukha na dapat kalugdan, ay maraming binata ang nagsisipangibig, ngunit sa malaking alang-alang, ay di makapagsadya sa kanilang mga bahay.
Tuwing umaga'y dinaraanan ni Nena si Neneng at magkasabay silang nanasok sa iisang bahay tahian, at gayon din naman sa hapon na kung makatapus ay dinaghihiwalay ng paglakad kung umuwi.
Isang umaga'y napansin ni Neneng na si Nena'y malungkot dahil sa halos nanginginig na boses ng pagtawag dahil ng kanilang bintana, at nang kaniyang dungawin ay noon nakitang nagsisipamakas pa ang mga luhang bagong kapapahid lamang, kaya't sa pagkamangha ni Neneng ay biglang nabigkas:
Bakit Nena? Ano ang nangyari sa iyo? Manhik ka nga.
Huwag na, ang tugon ni Nena, at ang dugtong na tanong:Hindi ka ba papasok?
Bakit hindi, manhik ka muna at ako'y magbibihis lamang sandali.
Madali ka sana at nang hindi tayo tanghaliin.
Nagbihis na dalidali si Neneng, at si Nena naman samantala'y lumapit sa mga halamang kinakalinga ng kaniyang kaibigan at parang inaaliw ang loob na di magkasundo sa pagdadalamhati noon, at pagdaka'y pinitas ang isang alejandriang bagong namukadkad, at ang wika sa sarili.
Ito'y ibibigay ko kay Miguel at maging libang man lamang ng kaniyang loobKasabay na inangat ang kamison at inihulog sa tapat ng dibdib ang pinitas na bulaklak na waring hindi ibig ipamalay sa kaibigan.
Nanaog si Neneng na walang ano mang napansin kay Nena at sila'y mahinay na nagsilakad na anaki'y may mga bagay na dinadala kapuwa sa loob. si Nena, ay nagdadalamhati at si Neneng nama'y naninimbang sa pag-uusisa at baka lalong ipagdamdam ang kaniyang sasabihin; datapuwa't sa katamisan ng kanilang mga pagpapakitaang loob ay di nakatiis at tumanong:
Bakit ka ba umiiyak?
Walang anoman.
May malaking dahilan iyan na di mo lamang ibig ipahayag sa akin; sabihin mo at nang ako'y huwag nagaalaala ngayon.
Walang anoman, huwag kang mag-aalaala.
Sabihin mo na sana; pag hindi mo sinabi, ay hangang ngayon na lamang tayo magsasama, at huwag mo na naman akong daanan sa amin kailan man.
Nang anyong magsasalita si Nena ay siyang paglapit ng isang binatang butihin at bumating boong katuwaan sa kanilang dalawa.
si Nena'y napangiti sa bating ito at si Neneng nama'y umi rap na binawiang kaniyang mga mata sa binata, ano pa't tunay na magkaiba ang kanilang ipinamasid noon, kaya't ang binatang ito'y napilitang magparingig:
Si aleng Neneng, at waring nagdadalang poot sa akin at ilang araw nang napapansin ko.
Pshe! Ang papiksing sagot ni Neneng, at napaunang lumakad na naiwan ang dalawa, ngunit nang malayo ng sa kanila'y dinukot ni Nena ang bulaklak at lihim na iniabot kay Miguel; datapuwa't laking kasawiang palad, samang pagkakataon at parang itinipan sa pag-aabutan nilang dalawa ang paglingon ni Neneng na nasa unahan, kaya't lalo nang nagngalit sa kaniyang sarili at ang wika “may araw ring magkakaliwanagan tayo,” samantalang ang dalawa'y kapuwa nagitla sa gayong paglingon ni Neneng.
Natanaw tayo, ang wika ni Miguel.
Makupad ka kasi eh; kundangan ka'y hindi mo pa agad inabot ah.
Paano'y tinatanaw ko muna at baka nga lumingon.
Umalis ka na at bukas ng umaga ay saka na tayo mag-usap.
Mag-usap!...paanong pag-uusap natin ay sa hindi kayo nagkakahiwalay?
Huwag kang mag-alaala; bukas ay hindi ko na siya daraanan, maaga akong papasok, at doon sa tapat ng simbahan mo ako hintayin; paroon ka na, at ako'y hinihintay niya ngayon.
Sa ganitong pilit ni Nena at malubay na napahinuhod si Miguel at nakangiting napala:
Adios Nena.
Adios Miguel, ang pabaong salita ni Nena, at sumunod na hinabol ang naghihinanakit na kaibigan, ngunit nang mag-abot sila'y bahagya nang sumagot sa tawag ng humahabol, dahil sa malaking tao, para pa kayong nagpaparangalan ah.
How! Ikaw naman ang maraming parunggit, paanong gagawin ko ay sa hindi makapanhik sa amin.
Siya nga! Magtanan kayo, ang pasaring ni Neneng at lumayong nagtatampo kay Nena, ngunit lalo nang naululan ang lungkot nito, at hangang dumating sila sa tahian ay waring nagkakaalanganang palagi: ang isa'y sa malaking paghihinampo at ang isa'y sa malaking pagkahabag kay Miguel na tunay niyang iniirog.
Natapos ang maghapon at magkasama rin silang umuwi na gaya ng dati; ngunit di nagpapahalata si Nena ng kayang itinipang, kaya't walang agam-agam si Neneng sa anomang mangyayari.
Halos bago pang namimitak ang araw sa Silanganan nang kinabukasang sumunod, ay gulong-gulo na si Miguel sa paggayak dahil sa tipanang pagkikita nila ni Nene at ito nama'y gayon din, na pagkamulat ng mga mata'y nagluto ng cafe, at samantalang hinihintay ang pagkulo ng tubig, ay sinamantala ang paghihilamos sa kailan ma'y hindi maliligtaan sa tuwing umaga.
Mapamayamaya'y nagbihis, hindi na nahintay ang karong nagdadala ng tinapay at nagdalidaling uminom ng cafeng bagong kahahango pa lamang noon, kaya't nagkakangpapaso man sa init ang kaniyang mga labi ay halos hindi pansin at pagkatapus ay dagling nanaog.
Ang kaniyang ali, bagama't di pa bumabangon sa banig, ay maluwat ngang nagigising noon, kaya hindi na lihim ang kaniyang pagpanaog, at di na kuhang malayo ay naririnig ang ganitong pangungusap:
Napakaaga ka namanat kasabay ang pagdungaw na anaki'y itinaboy ng isang mahigpit na hinala, at ang dugtong na tanong:
May naghihintay ba sa iyo?
Natigilan si Nena at waring nangumot kilay nang pagsagot:
Ako po'y magsisimba eh!
Palibhasa'y isa ring masimbahin ang ali ni Nena, ay biglang-biglang napawi ang bintang sa loob, at ang wika;
Paroon ka na... ang isip ko'y... Hindi na nahintay ni Nena ang karugtong ng salitang ito at pagdaka'y umalis kaya di nalao'y dumating sa tapat ng simbahang pinag-aabangan sa kaniya ni Miguel.
Pagtatama ng kanilang mga mata'y sabay na tumibok ang dalawang puso na nagbatisa mga sandaling yaon.
 Kangina ka pa ba?ang tanong ni Nena.
Nauna akong sandali sa iyo, ngunit parang maghapon sa aking pagkainip.
Sinungaling!
Tunay, Nena, at ang isip ko'y nalimutan mo ang ating salitaan; ngunit ngayong narito ka na, ay wala na naman akong dapat pang idaing, salamat at binigyan mong kabuluhan ang aking pag-asa.
Halina – ang wika ni Nena, at noon di'y mahinay silang nagsilakad.
Ano baga ang loob mo?ang karugtong na tanong ni Nena.
Ano ang loob ko?; iya'y di na itinatanong, at dapat mo nang maalamang punongpuno ako nang galak ngayon sa piling mo.
Salamat!
Ito'y di mo utang, Nena; kailan ma'y mahalaga ka sa akin.
Tunay, ngunit katuwaan ko na ang katahimikan ng iyong loob at pagwawalang bahala sa nangyari noong gabi, dahil sa pagkagalit ni nanang.
 Ah! Dahil sa iyo'y titiisin ko ang lahat, at kung mapait man ako sa iyong ali, ay aking ipinagpapaumanhin, huwag lamang sa iyo ako magkulang ay tunay ko nang ligaya.
Salamat; ngunit di mo batid ang nangyari sa akin nang makaalis ka at hangang kahapon nang umaga na di lamang natin napag-usapan dahilan kay Neneng.
At ano ang nangyari sa iyo?
Ay!.. pagkatapus na kagalitan ka noong Lingo, ay binalaan ako ng lihim, at pag-alis mo'y pinakalait-lait ang aking pagkalagay; isinurot ang kaniyang pagpapalaki na parang pinaghihinayangan, at kung ako raw ay hindi masasawata ng pag-ibig sa iyo, ay lumayas na ako at hindi niya kailangan.
At ano naman ang loob mo tungkol doon?
Iya'y wala sa akin ang tugon ni Nena,kung ano ang loob mo, ay siya ko ring kalooban.
Na paano?
Ikaw ang umisip nang lalong minamagaling.
Ikaw ang aking pinaiiyakan.
Kung hindi mo ako aariin ay putulin ta na ang ating pagkikilala.
At saan nanggaling ang akalang iyan?
Sa iyo rin.
¡Sa akin! bakit? At kailan mo nahalata ang kalamigan ng aking loob?
¡Ay Miguel! Kung minamahal mo ako ay di matitiis ang mahabang panahong ating pinag-usapan.
Namamali ka Nena ng palagay sa akin, at ang masasabi ko'y malaking totoo ang iyong pakikinyig sa mga pagpigil ng kaibigan mo, at kaya hindi ko binanggit kailan man ang paglagay natin sa “estado”, ay dikita ibig magkaroon ng isusukal ng loob, pagka't kung kasal na tayo ay sapilitan kang malalayo sa kaniya.
At anong kasiraan noon?
Ah! Malaking bagay sa iyo si Neneng at ang pagkatotoo'y ipinagtabuyan mo ako kahapon sa paninimdim na magdamdam siya.
Yao'y isang pagtupad ko lamang sa mabuting pagsasama namin, ngunit hindi dahil doo'y pahihigting ko siya sa iyo, at kung pinalayo man kita kahapon ay ipinamamasid ko lamang na di walang kabuluhan sa akin ang kanyang pagtatampo nang matanawang iabot ko sa iyo ang bulaklak, at nang makilala mo ang aking unti-unting paglayo, ay di na ako nagdaan ngayon sa kaniya, kaya huwag mong hinagaping makapipigi siya ng ating lakad; tanungin mo ang loob mo at yari na sa akin ang lahat ng bagay.
Walang kailangang tanungin ko pa, at ako'y dating lumaan sa ating magandang pagsusunuran.
Kung tunay ang sinasabi mong iyan, ani Nena, ay humarap tayo sa isang pari.
Natigilan dito si Miguel, at palibhasa'y may marumi siyang puso kay Nena, ay ibig waring maglibanglibangan, at kung mangyayari'y huwag na munang mapag-usapan ang makagigipit sa kaniyang kuhilang nasa nang pagpaparaan ng panahon, datapuwa't ang tapat na loob na si Nena'y tumanong na muli.
Nabibigatan ka baga sa aking hiling?
Na ano?
Na tayo'y humarap sa Pari
Hindi.
Ay bakit di ka na sumagot?
Ako'y nag-iisip kung paano ang mabuting gawin, pagka't ang ibig ko'y dumaan tayong mahusay at huwag sa gayong pagsusukab sa para mong tunay na ina.
Salamat, kung may ibang paraan, ngunit paano ang gagawin mo ay ayaw sa iyo si nanang?
Pakapipilitin kong ako'y kagiliwan niya sa pamamagitan ng magandang loob at nang pati ikaw ay huwag maging pangit sa makaalam king pakasal tayong sarili.
Kung magagawa mo ang gayon ay di lalong magaling.
Oo, gagawin ko, alang-alang sa pag-ibig mo sa akin,
Kailan ka paroroon sa bahay?
Hindi malalaon.
Aasahan ko.
Oo, asahan ko.
Oo, asahan mo at pagparoon ko'y magsasama ng isang mamamagitan sa akin, upang makapagpalagisa malayong pagpanhik.
Baka hindi?
Tunay Nena, asahan mo.
Naputol ang salitaan at dumating sa tahiang pinapasukan ni Nena at dito sila nagkahiwalay, samantalang si Neneng, nang tanghali na'y namamangha sa di pagdaraan ng kanyang kaibigan, kaya't pinaroonan ito at ibig matalastas ang sanhi, at doon nga sinabing alina dahil sa pagsisimba'y maagang nanaog; ngunit kumutog din sa budhi na sadyang kinusa ang di pagdaraan sa kaniya, at binaka nang may malaking kahulugan ang ganitong ginawa.
Gayon ma'y ipinagpaumanhin at pumasok siyang mag-isa kahit punongpuno ng paghihinakit.
Ang mga batang pagninilay ay lubhang madaling sumuko sa mga bagay na damdamin, at gayon din naman sa tuwa, na ang munting ligaya'y inaaring walang katapusan, at ang ipinahihiwatig nito ay ang kakulangan pa nang kanilang pagkakilala sa mga bagay na talagang taglay ng panahon.
Palibhasa'y mula sa kauna-unahang araw ng pagpasok sa tahian ng dalawang binibining ito, ay ngayon pa lamang nangyariang di pagdaraan ni Nena, ay lubhang malaki ang paninibago ng loob ni Neneng at walang ibang maipalagay kundi ang kusang paglayo sa kaniya. Ah! Ito ang unang tudla ng mahayap na sakit sa puso ni Neneng, ito ang walang kasingbigat na dalitang nakapataw sa loob na halos umiinis sa kaniyang buhay.
Nang umagang yao'y di na nakakain at sa pagbulay-bulay ng ginawa ni Nena sa kaniya ay tinanghali tuloy ng pagpasok.
Lumakad si Neneng na parang hindi pansin ang ano mang makita at waring mapapasigaw sa malaking pagdadalamhati, danga't napipigil ng isang magandang hatol ng sarili na alamin muna ang naging sanhi bago pairalin ang bu'ag na pagdaramdam, ngunit hindi ito ang nasunod, at pagdating sa tahian ay biglang dinuhapang si Nena at niyakap na naghihimutok, na halos walang ano mang nasabi, samantalang lumalagaslas ang mapapit niyang luha.
Nahabag si Nena sa ganitong anyo at halos pinaibayuhan ang pagpipighati ni Neneng, kaya't magkakayapus silang kapuwa tumatangis noon.
Ano ba kayo – ang natatawang sinabing isa nilang kasamang mananahi–tila kayo mga sangol ah! Itsura nang bagong kasal sa inyo,at pinilit silang pinaghiwalay.
Si Neneng na talagang may taglay na kaunting kasungitan, at ang ugaling yao'y napansin na natin noong umagang bumati sa kanila si Miguel, ay nayamot sa ganitong aglahi at nagpakita ng masamang mukha sa kasama, kaya ito'y hindi na kumibo, datapuwa't nang mapansin ng kanilang maestra na binibini rin naman, at kaipala'y nakatatarok ng mga hinanakit ang dahil sa pangingibig ni Miguel, ay siya nang namagitna at nagpayo hangang sa maglubag ang kanikanilang mahihigpit na samaan ng loob.
Nanahi kapuwa ang dalawang magkaibigan, ngunit nang tumugtog ang oras na dapat silang mananghali, ay napukaw na naman kay Neneng ang damdamin sa loob at nagunitang sa pagsasalo nila'y sapilitang mauungkat ang kanilang mga hinanakitan, at siya ngang nangyari.
Pag itindig ni Nena, at kinawit sa kamay si Neneng at ang wika:
Halina't tayo'y kumain
Si Neneng na tila walang pinahihigit sa loob kundiang pagtatampo, ay bahagya nang sumagot, kaya't ang mapagparayang si Nena, dahil sa ibig mairaos na kaniyang pag-ibig kay Miguel na waring kinikilalang pagkukulang sa kanilang pagsasama, ay hindinagpatuloy nang pagtindig hangan disumunod ang naghihinanakit na kaibigan, ngunit ang ginawang ito'y lalong nakasama ayon sa naging dulo na ating matatalastas sa huli.
Nang dumating sila sa karihang kinakanan ay agad nang tumanong ng boong irog si Nena.
Alin alin ba rito ang ibig mo?
Aba ikaw na nga bahala, kailan man eh ikaw rin lamang ang nasusunod at hindi ako? Bakit mo pa ba ako tatanungin?
Nagwalang bahala si Nena, kumuha ng sari-saring ulam, inihayin at saka inanyayahan ang kaibigan, at nang nagkakaumpok na'y biglang-biglang nagunita ni Neneng na yaon na lamang ang huli nilang pagsasalo, ay sukat na itong ikinalaglag nang luha at hindi na nakakain.
Bakit kaya? ¡Ah! Ang maramis hinagap ng tao ay tapat na pahiwatig ng panahong mangyayari, datapuwa't kung minsan nama'y ang isang nagdaramdam na loob ay sadyang lulalal ng laong ipagdadadalagati.
Palibhasa'y tapat na tapat ang pakikisama ni Nena sa kaniyang kaibigan, danga't nanaig ang pag-irog kay Miguel, ay kaniyang inalo ng matatamis na pangungusap, ngunit sa anomang sabihin niya ay wala manding ikalibang at lalong nag-uulol ang paghating likha ng dimapuwing na paghihinanakit, kaya napilitang magsinungaling.
Kumain ka na sanang mabuti, at kung ang dinaramdam lamang ng loob mo'y ang aking pag-aasawa, ay hindi na ako magtutuloy.
Oy Nena... huwag mo na akong ululin at nakikita ko ang loob mo!... huwag at di ako ang makapipigil ng iyong lakad.
Hindi na ako mag-aasawa kung ayaw ka pano pa ba naman ang ibig mo?
Naramdaman yata ni Neneng na pinaglalaruan siya, ay biglang nagtindig na umiirap sa kaibigan, at ang winika sa loob - isusumbong kita sa nanang mo at siya ang bahalang magsalita sa iyo, lolokohin mo pa ako, isip mo yata'y hindi ko nababalitaang may salitaan kayo ni Miguel, makikita mo't sasabihin kong lahat.
Natira si Neneng sa ganitong bala na anak ibaga'y makapipigil kay Nena ang ano mang gawin ng ali, at di na niya naisip na sa pagkakulong ni Nena'y di na mangyayaring umurong kay Miguel.
Natapos ang malungkot na kainan ng dalawa, nagkantitira ang pagkain sa kanilang mga katakatang paghihinanakitan na walang anomang naging linaw ang malabong pagdaramdam ng halos bulag na kanilang pag-iisip.
Ang masamang tangka ni Neneng na pagsusumbong sa ali ni Nena ay labis na dinaramdam sa kaniyang loob, ngunit alang-alang sa malaking panghihinayang na mag-asawa sa isang lalaking walang wasto at kaipala'y dayam lamang kung magkabihira, ay kusang pinapanaig ang tangkang pagsusumbong at ang nasa niya'y maputol noon pa ang nalululong na loob ng kausap ang ali at ipinahayag nang boong linaw ang pagkakasundo ng dalawa.
Sa malaking galit ng ali nang matanto ang mga sumbong ni Neneng, ay di nagpaliban at kulang lamang ay patayin si Nena ng kapapalo hangang sa nawikang mabuti pa ang siya'y mamatay kaysa makitang mag-asawa kay Miguel.
Kung di man natin maiaalis ang pagdadalamhati ni Nena dahil sa maling pagtuturing na tikis na pag-api ang ginawang ito, ay lalo namang di natin dapat ialis ang tunay na pagmamahal sa kanya, pagka't may katuwirang nasain ang siya'y mailag sa isang kapahamakan at ang pag-ayaw na ito kay Miguel ay tunay na pagmamasakit pagka't di umano'y malaki pa sa katawan ang kapalaluan ng lalaking ito. Nang bahagya pa lamang napapansin ang pagkagawing loob kay Miguel ay madalas na siyang makagalitan, datapuwa't lumala ang poot ngayong may malalaki nang bagay na inuusig at parang nagkatulong na nagpasama kay Nena ang pagkamapaniwalain ng ali at ang napakalabis na pagsusumbong ng mahigit pa sa tunay pa katotohanan.
Nasunod ang bata ni Neneng at si Nena ang naging sadlakan ng kaniyang bulaang pagdadalahira na walang ibang umaaliw sa sarili kundi ang pag-asang si Miguel ay tapat na umirog at di siya pababayaang mawakawak sa gayong kalagayan.
Bukod sa mga pahirap na tiniis ng ating dalaga, ay hindi masayod na paglait ang kaniyang tinanggap; noon di'y napilitang sumulat kay Miguel ng gabi ring yaon at hinihinging sila'y magkausap upang gumawa ng anomang paraang sukat ikalalayo sa piling ng napakalupit na sa kanya'y nagpapahirap.
* * *
Ang kabataang loob ni Miguel na talagang nakahilig sa malayaw na pita, ay nagsasamantala naman sa matamis niyang panahon na parang walang kabuluhan ang lahat at sukat na ang parang walang kabuluhan ang lahat at sukat na ang magpakaniig sa mga hiwagang dulot ng kaniyang libang na pamumuhay.
Saan man bumaling si Miguel ay may kinalulugdan, may mga titig na bumibihag ng kaniyang puso at ito'y nagiging paraanan ng panahong anaki'y di na matatapus sa kanyang ala-ala.
Ang sulat ni Nena'y tinanggap ng boong kalamigan ng loob, at waring, paglilibang lamang kung kaya binasa; ngunit nakabalisa ring sandali sa sariliang mga titik ng isang tunay na pag-irog at ng malumbay na mga pagsamo.
Ganito ang kanyang nabasa:
Miguel: sa gitna ng aking mga kahirapan ay binabati kita ng boong tuwa at ipinahihiwatig tuloy na ngayo'y na sa kamay mo ang aking igiginhawa; at yamang inaasahan ko ang iyong pagmamahal sa akin, ay hinihintay ko ang bala mong loob, at yao'y sukat ko nang maging kaaliwan, at kung maibabahagi mo ang sandaling abala, ay daratnan mo akong nauuhaw sa pagtangap sa iyo.
“Ang nagmamahal mong si Nena”.
_______
Matapus ang pagbasa'y sandaling natigilan ang binata at parang binabalak sa loob kung ano ang mabuting gawin, datapwa't nang matanawang daraan ang isang binibini sa tapat ng kaniyang bahay, ay dagling ipinamulsa ang sulat; humahangos na kinuha ang kaniyang sambalilo, nagsusumugod na nanaog at inabangan hangang sa sumunod-sunod na walang iniwan sa usa ng kalilingon.
Ano kaya ito? Ano kayang mga hiwaga ang nababalot sa ganitong kilos ni Miguel ay iyan ang larawan ng kasawiang palad ng pag-asa ni Nena sa kaniya, iyan ang tunay na pagkalibang ni Miguel sa matamis niyang kabataan at sa kay Nena'y maliwanag na pagkaapi; datapwa't hindi pa ito ang panahon ng pagtitigis ng kaniyang luha, samantala'y pairugan natin ang kaniyang paghihintay at si Neneng nama'y ating alalahanin ngayon.
Di rin nakagalak sa loob ni Neneng ang kaniyang pagdadalahira, bagkus naging karagdagan ito ng damdaming taglay sa loob, pagka't napag-isip-isip na dahil sa kaniya'y pinasasakitan si Nena ng ali, at ang pag-ibig kay Miguel na nagiging suyak ng kaniyang ala-ala ay di dapat maialis, tangi rito'y di rin naman siya luwal na umirog at siya man nama'y nakararamdam din nitong di matututulang udyok ng panahon at ng tunay niyang pagiging tao na di mangyayaring puwingin, ano pa't natira na lamang sa pagsisisi, ngunit ang ginawa niya'y mangyari na at di na muling mababawi.
Nang umagang yaon, na dapat sanang hintin ang dating pagdaran ni Nena, ay siya na ang nagpakaagap ng pagbibihis at pinarunan ang kaibigan, na anaki'y handang-handang tumanggap ng bala nang sabihin, sakaling nahalata ang kaniyang pagsusumbong ng mga lihim na dapat sanang tumulong pa siya nang pagtatag o, danga't pagmamahal din namang malaki ang kung mangyayari'y maawat sa di wastong pagpiling kakasamahin sa boo niyang buhay.
May katuwiran si Neneng sa ginawa at dapat nga namang pakahirangin ang magiging asawa, yamang ang pagsasamang ito'y hangang kamatayan at dilamang sandaling panahon.
Yumao si Neneng at nang makitang may lunos ang kaibigan ay malalambing na samo ang kaniyang ginamit hangang sa napilit na sumama sa pagpasok noon, bagama't may malaking pagdadalamhati; ano pa't ang nangyari kahapon na walang maalamang gawin ng paglibang sa kaniya ay siya naman ngayon ang susuku suko nang pakikiusap at ang kulang na lamang ay humihinging tawad sa kaniyang paglililo, danga't pinagiingatan ding mahalata ang salang isinisigaw halos ng kaniya ring mga anyo, datapwa't sa katamisan ng asal ni Nena ay kusang nagwalang-bahala at di nag-amalay ng anomang sukal ng loob.
Nagsauli ang dating pagsasama ng magkaibigan at parang ginagayakan ang masasaklap na panahong sa kanila'y mangyayari.
Dumaan ang maghapon sa pananahi nang magkaibigan na halos wala na silang usapang iba pa kundi si Miguel at para namang lugod ni Nena ang waring pagsang-ayon ng kaibigan sa nagagayak na kaniyang pag-aasawa, at pati pagkapadala ng sulat kay Miguel ay nasabi noon, kaya't si Neneng ma'y nakikipaghintay na sa pagdating nito at nasa rin namang magkausap sila; datapwa't ang napansin ni Nena, ay isang pagwawalang bahala at hangang sa lumubog ang araw ay di man lamang naraan sa tahian nila, bagay na nagpapasakit sa kaniyang loob, pagka't kailan ma'y di pa nangyayari ang ganitong pagpapabaya.
Nag-uwian sila at si Miguel na lamang ang napaguusapan sa habang paglakad.
Paghihiwalay nila ni Neneng ay hindi nagpatu'oy ng pag-uwi si Nena sa kanilang bahay, at ang unang tinungo'y ang nayong pinagkikitaan nilang madalas ni Miguel, sa pananakaling baka doon siya hinihintay, ngunit nang ipagtanong sa mga kakilala niyang dati ng nakaa-alam ng kanilang pagkakasundo, ay walang makapagsabi, pagka't hindi nakikita, kaya't ang ating dalaga'y malungkot na umuuwi taglay ang malaking paghihinanakit.
Na sa malayo pa'y sinasalubong na ng aling masasaka, na wika, at sinapantahang kaya siya natagalan ay dahil nga kay Miguel, anopa't ang hinalang ito'y isang tapat na pahayag ng di maikubling katotohanan na ikinukutog sa loob ng ali niyang masungit, at bagaman sinabi niyang may madaliang tahi na linamay nila kaya nagabihan, ay di rin naniwala at halos ngay-ngayin siya sa malaking pagngingitngit na manakanakang sinasaglitan ng maliliit na kurot sa mga tagiliran, bukod pa ang sa singit na dating pinagsasanayan sa kaniya.
Si Nena'y umiiyak, hindi dahil sa mga parusang ito; kundi sa pagdadalamhating linikha ng wari'y panibughong kumakaba sa dibdib sa gayong pagwawalang bahala ni Miguel, at dito niya nakaurong hindi pala dapat ipabigay ang loob, dangat't naroon na.
Ano kaya ang gagawin ni Nena ngayon? tunay kaya ang kutog ng loob na ibig na siyang limutin ni Miguel dahil sa nalilibang sa iba ah Ito ang sumusunog sa kaniyang gunita ng gabing yaon, at bahagya nang nakatulog, samantalang si Miguel nama'y naglalamay noon sa piling ni Chayong na sinamahang dumalo sa isang katapusan.1
Ang Chayong na ito, ay siyang sinundan-sundan ni Miguel nang umagang yaon, at kaya parang usa ng liningos-lingos, ay nagkubling makita ng mga magulang ng babayi na ayaw rin sa kanya dahil sa malaking kayabangan na nakarurungis tingnan ng may mahal na ugali.
Kinabukasa'y maagang nagsipasok ang ating magkaibigang si Neneng at si Nena, at sa anyong malumbay nito na ipinahahayag ng kaniyang mukha, ay parang linilibang na tinanong ni Neneng:
Hindi naisagot si Nena kundi isang himutok at kusang ibinaling sa ibang bagay ang pagsasalita na anaki'y ipinangingilag na masalang ang mahapding sugat na nagpapasakit sa kaniyang kaluluwa, at ang pakatipirin ang pagpapaubaya ng loob sa isang mangingibig, pagka't kung mapalulong ay di maibabalik ang panahong nakalipas. Sa mataos na pakikinig ni Neneng ng iba't iba pang mahahalagang pahayag na pawang bunga ng kasalukuyang panahong tinatawid ni Nena, ay biglang-biglang nagbigkas ng boong pagkahanga:
Aba at si Miguel iyon! 
Si Miguelang namamanghang tugon ni Nena, at ang dugtong na tanongsaan naroon?
Ayunat itinuro sa malayo na pasalubong sa kanila. Kasabay ng pagtanaw ni Nena ang isang nahayap na tudlang itinarak sa kaniyang puso.
Natunayang si Miguel nga, at namasdang kaagapay ng isang binibini...... ay...... ang mapapait na hinagap ni Nena ay naging tunay na lason, naging kamandag na biglang kumalat sa mga ugat ng kaniyang puso na anaki'y siyang ibig magpatigil ng malayang tibok.
Sinong binibini ang kaagapay ni Miguel? Ah, iyan ang kay Nenang kamatayan. Iyan ang bikig na magdudulot sa kaniya ng kasawiang palad, iyan ang si Chayong na minagdamag sa piging na kanilang pinaroonan at noon pa lamang umuwi na kapuwa sumasagap ng kani-kanilang matatamis na hiwaga sa pagpapahatiran ng kawili-wiling suliap ng mga matang nag-iibigan, datapwa't biglang-biglang namasid ang dalawang masasalubong, kaya't si Miguel at tumiplad, na halos di na nakuha ang pagpapaalam.
Makailan siyang tawagin ni Chayong ay hindi nakalingon man lamang at parang nakamatyag ng isang mapanganib na mangyayari sa kaniya.
Ang anyong ito ni Miguel ay namamasdan ni Nena at siyang lalong nagpatibay ng masungit na hinagap na nakasusunog sa kaniyang puso, ngunit sukat na lamang ang magdamag.
Malinaw na malinaw na mapapagkilala ng lahat, na ang katuwaan ng tao'y parang asong napapawi at agad nahahalinhan ng lungkot, bagay na magpapahayag sa ating mga puso, na ang mundong ito'y punong-puno ng daya, at kung sakaling namamasdan natin ang mahihiwagang pang-akit niya, ay walang ibang tungo kundi ang tayo'y mahulog sa kaniyang mga hibo na palaging ipinapain upang sa pag-iimbot ng mga ligayang dulot ng panahon.
Si Chayong, iyang binibining di pa nalalaon sa pag-asa sa mga bulaang pangako, ni Miguel at dahil sa pag-asang yao'y ibinilang, na liban sa kaniya'y wala nang iba pang mag-aaring gayong pag-ibig, ang pag-asa ring iyan ay siyang naging lubos na damdaming hindi magpatahimik sa kaniya ngayon.
Ang mga katuwaang pinaglamayan nila sa minagdamag na pag-iirugan na di man lamang ipinangimi sa maraming matang nagmasid, ang masasarap nilang pakitaang loob sa dinaluhang piging ng sinundang gabi at ang maligayang paglakad nila nang umagang kinabukasan, ay biglang-biglang sinambulat ng isang masaklap na hinala na pagdaka'y nagwagi sa loob dahil sa walang wastong paglayo ni Miguel sa kanilang pag-uusap na pinagtibay pa ng pagkalapit sa dalawa, pagka't sa hinihintay niyang pagbati ay isang ingos na umiiring ang sa kaniya'y ipinamalas.
Anong hiwaga ito?ang tanong sa sarili ni ChayongBakit ako ginayon ni Nena?Siya kaya'y nasasaktang makasama ko si Miguel? At bakit naman siya masasaktan? Ah malaking bagay ito, at dapat kong pakaliningin. Hindi mangyayaring walang anoman ang ginawa ni Nena, hindi, at yao'y sapilitang matatalastas ko.
Patuloy si Chayong ng paglakad at gayon din naman ang dalawang magkaibigan, ngunit isang bagay na dapat punahin kay Nena ang malayo na'y lumingon pa ng pairap sa kanilang nasalubong, at ito nama'y lumilingon din at lalong napupuno ng pamamangha sa ganitong namamasid, kaya't noon di'y gumawa ng daang makipagkita sa madlang makapagpapaliwanag ng gayong mga hinala at hindi tumugot si Chayong hangang di natatap ang tunay na hulo ng pagkakagayon ni Nena sa kaniya.
Narito ang sisi ni Chayong sa kaniyang sariling di pagkukuro sa biglang pagkukulong kay Miguel, datapuwa't wala nang panahon. Ang puso niya'y naging kay Miguel at si Miguel nama'y di pala niya sarili. Iyan ang kanilang ligaya nang gabing sinundan iyan ang dulo ng kaniyang pag-asa!
Makalipas ang ilang araw sa ganitong nangyari ay nagkapanahon sa bahay ni Chayong ang pag-uusap nila ni Miguel.
Si Chayong na nagdaramdam, ay halos bahagya nang tumugon sa bati ni Miguel, at ito nama'y sa malaking pagkamangha sa gayong nakita, ay biglang biglang tumanong:
Bakit ka malungkot?
Hindi, at dapat akong masayahan; ngunit ....
Kung dapat kang masayahan ay ano pang sukat makabalisa sa iyong loob?
Wala na nga, at nakilala kita.
Nakikilala mo sa ano? ang tanong ni Miguel
Sa ano huwag mong sa akin itanong.
At kangino?
Sa iyo rin, at saka mo sabihin sa akin.
Iya'y talinghaga.
Hindi, Miguel, hindi at kung nakilala kita ay lalong makakikilala sa iyo ang iyo ring sarili.
At anong nakilala mo na dapat kong kilalanin?
Ang iyong loob.
Ang loob ko'y dalisay sa pag-ibig.
Tunay Miguel, tunay ang sinasabi mo, ngunit ang kadalisaya'y hindi sa akin.
At kangino?
Ay Miguel.....
Anong buntong hininga iyan?
Himutok ng aking palad.
Chayong!
Miguel sayang... sayang ang pagtawag mo sa akin, sukat na Miguel, sukat na
Sukat na ang ano?
Ang kabulaanan.
Bulaan ako?
Hindi ikaw, ang iyong pag-ibig, ang pag-ibig mong aking inasahan ay dapat kong itangis ngayon.
Tapatin mo ako Chayong.
Wala akong lihim sa iyo, ngunit ikaw, ay... sukat na Miguel, ang nakilala kita, sukat na at ako'y pakalimot-limutin mo buhat ngayon.
Limutin kita, at paano ako?
Bulaan, sukat na si Nena sa iyo.
si Nena! Ah, si Nena'y isang babaying sukab, at siya kong dapat ipagtanim.
Huwag, Miguel, huwag, at kay Nena nabubuhos ang iyong loob, sukat na at sa kaniya ka na lamang magpakahilig: sa kaniya ka paroon, huwag sa akin.
At kung gayon pala'y kalabisan na ako sa harap mo ngayon.
Hindi, at kulang na kulang ka; ngunit ngayon ko lamang natantong may minamahal kang mahigit sa akin.
Mahigit sa iyo'y wala na, at kung si Nena ma'y minahal ko nang nagdaang araw ay labis kong kinasusuklaman ngayon. Wala na ang loob ko sa kaniya at ang pag-ibig mo'y siyang lalong malaki sa akin, aywan ko lamang kung may iba ka nang loob.
At ako pa ang babalikin mong baka may iba nang loob, mainam ka ring maghugas ng kamay di ata't magaagam-agam ka'y ikaw ang narapatan ko?
Nang ano?
At bakit si Nena'y mapopoot sa akin kung hindi minasama ang ating pagkakasabay noong umaga?
Bayaan mo siya at ako ang nagsasalita sa iyo.
Nang ano? ng kabulaanan?
Ipayapa ang loob mo, Chayong, at si Nena'y tunay ko nang linilimot. Sa mapoot siya ay sa iyo at sa ano ma'y asahan mo ang katapatan kong loob ng pagpapahayag ngayon, at sakali mang may uusigin siya sa akin ay walang-wala na akong . . . . . .hindi na natapus ang ibig sabihin sa biglang pagpanhik ng ina ni Chayong; at palibhasa'y nakakapootan sa bahay nila ang ating binata, ay di na binigyang panahon magkausap sila uling gabing yaon, kaya't si Miguel ay dagling nagpaalam na halos di man sinagot.
hangang lumalakad si Miguel, ay pinag-iisip ang di pagsagot sa kaniya ng ina ni Chayong, bagay na ipinagbalak ng masamang gagawin, ngunit siya naman lalong nanganyaya sa kanyang palad na ating matatanto sa dakong huli nitong sinasaliksik na buhay, datapuwa't samantala'y tuligsain muna ang nangyari kay Nena sa gayong napagmasdan kay Miguel.
Pagdungaw na sa bahay tahian ng magkaibigang si Nena at si Neneng, ay isang bating pangingilalas ang isinalubong ng pinakamaestra nila.
Aba tila nagkakasundo na naman kayo ngayon! ang isip ko ba'y tuloy na ang pagkakagalit ninyo ah.
Siguro pong bagong kasal na namanang pakli nang isang mananahirin.
Siya ngaang sagot ni Nenengparis mo ba walang kapuwa tao.
Kaya nga ganito na ang tuwa ko sa inyong dalawa eh, dahil sa... sa...
Anong sa... ituloy mo.
Aroy at ibig pang maalaman.
Eh ano?... maanong magpahinga ka, ang tila pagalit na bigkas ni Neneng, kaya't hindi na umulit si Juana, at ang magkaibiga'y nagpatuloy nang nagbihis at nanahing hindi na liban.
Kahit anong aliw ni Neneng kay Nena ay di mangyari malimutan sa loob ang panibughong linalang ng pagkakasalubong nila kay Chayong at kay Miguel; nagugunita ang kaniyang kalagayan na halos batid na ng madla; nalulunos kung dilidilihin ang mga pagsumang niya sa kaniyang ali dahil din kay Miguel at ang Miguel din iyan ang sumusunog sa kaniyang gunita.
Ibig niyang limutin at ipagwalang bahala ang nagdaang araw, ngunit ang kaniya ring sarili ang ayaw pumayag. Nahihinayang siya sa maraming hirap na tiniis na niya dahil kay Miguel, at anakibaga'y katimbang ng kaniyang kamatayan; datapuwa't paano siya? ang panahon baga'y mapagbabalikan pang muli, at maagaw sa panahon ding iyan ang kaniyang mga ipinagkatiwalang lihi.... hindi... ang panaho'y nakalipas, at ang nangyari ay tapus na rin, ano pa't walang natatala sa loob ni Nena kundi ang gunitang iniibig niya si Miguel, ngunit ang pag-ibig niya'y hindi ipinamiling pusong pinaglagakan.
Sa ganitong pagdidili-dili ni Nena sa kaniyang palad ay di napigilan ang isang himutok na pagdaka'y nabulalas.
Si Neneng, na talagang tunay sa loob ang pagdamay kay Nena ay malubay na nagpayo ng ganito:
Huwag kang malungkot, Nena, dapat mong ikalugod ang ngayon pa'y pagkakilala kay Miguel. Limutin mo siya sa loob; ang mga ganyang lalaki ay hindi mo dapat panghinayangan, pagka't makasal ka man sa kaniya ay paglililuhan ka rin. Ipagpasalamat mo at hindi pa kayo nakakasal ay natanto mo na ang karungisan ng kaniyang puso. Pagtamanan mo ang iyong kalagayan, at kung di ka makatitiis na hindi mag-asawa, ay marami rin namang lalaking tapat na loob na lalapit sa iyo.
Ay Neneng! Ako ang tunay na may sala; kung pinakinggan ko ang iyong mga pahiwatig sa akin, ay hindi sana ako nalulong ng ganito.
Walang kailangan, Nena, ito'y hindi tabing araw, may panahong makaiwas ka pa sa kaniya. Kung sakaling kayo'y magkausap, ay putulin mo na ang inyong pagpapakitaang loob at para mo nang pinagbalikan ang matutuwid na hatol ng nanang mo, at kung ikaw nga'y sumunod sa kanya, ay wala ka dising pinagsisisihan ngayon.
Dalawang patak na luha ang nag-unahang nalaglag sa mga matang mapungay ni Nena, parang nagsitimo sa kaniyang loob ang mga pangungusap ni Neneng: naalaala ang marami niyang pagkukulang sa pinagkautangan ng mahabang panahon sa pag-aalaga at pagpapalaki sa kaniya, at doon niya nakuro na dahil sa isang lalaking nagbigay pighati sa kaniyang kaluluwa ay kusang hinamak ang matatapat niyang tungkol sa isang magulang, ano pa't dahil sa may matuwid na pahayag ng kaibigan ay pinagtibay sa loob ang pagpapakalayo kay Miguel.
Dumating ang hapon ng kanilang pag-uuwian. si Nena'y mayroon nang munting saya sa loob at anakibaga'y nakabunot ng maraming tinik na nagtimo ang pagpapayo ng kaibigan, at nang sila'y lumalakad ay pinag-uugnay-ugnay na sa sarili ang kaniyang mga sasabihin kay Miguel kung sila'y palarin pang magkausap, at kung hindi na naman ay ibinibilang niyang parang walang ano mang nangyari.
Ang mga pagkakataon ay dinawawala kailanman; si Miguel ay sumalubong sa kanila at ang tangka marahil ay ululin ni Nena ang mga bulaang pangungusap tungkol sa sulat nitong tinanggap niya, at dikumutog bahagya man na sa hapong ito'y tatadhanaan ni Nena ang sa kaniya'y lubos na paglimot. Hindi nga kinukutugan si Miguel, kaya't pagkalapit kay Nena na talagang binigyang panahon ni Neneng ang sila'y magkausap ay tatawatawang bumati.
Mapalad na haponang bigkas ng binataat maipagmamalaki ang matamis na pakikipanayam sa iyo, komusta ka Nena?
Mabuti rinang tugon ng binibining nagpapakilala ng isang tunay na kalamigan ng loob.
Nahalata ni Miguel sa matamlay na sagot na may malaking hinanakit sa kaniya at dahil doo'y pinasimulang sabihin ang mahihibong kasinungalingan sa ganitong pagsasalita:
Dinaramdam ko, Nena, ang di pakikipagkita agad sa iyo, datapwa't iyong ipatawad ang aking pagkukulang na di talagang kinusa.
Huwag kang mag-alaala, at lubos kong pinagsisisisihan ang pagkakasulat sa iyo, danga't naroon na.
Nena, bakit ka nagsisisi ay sa akin mo ipinadala?
Dahil nga roon, at hindi na ako nag-alaalang hindi pala kita dapat sulatan.
Patawarin mo ako, Nena.
Wala kang kasalanan, at ako ang hindi na nag-isip.
Sa ano?
Sa di ko karapatang sumulat sa iyo.
Dapat na dapat, Nena, ang sulat mo; ngunit parang nawala sa aking loob.
Kung gayonang tugon ni Nenaay ituring mong walang anoman.
Hindi, Nena, at kaya ako naparito ngayon ay tutupdin ko ang iyong hiling.
Wala nang panahon Miguel, salamat sa iyo!
Nagdaramdam ka ba?
Hindi.
Ay bakit ganyan ang mga sagot mo sa akin?
Ito'y hindi pagdaramdam, at ito ang dapat kong sabihin.
Nag-iba na baga ang loob mo?
Dapat kong ibahin.
Nena, huwag mo akong pasakitan.
Ako'y di gaano sa iyo.
Malaking bagay ka, Nena, sa aking loob.
Hindi, hindi, kailan ma'y hindi ko nakikilala ang gayon, kaya ipagparaya mong dinggin na ito na lamang ang wakas kong pakikipagusap, putulin ta ang ating pinagkilala nang loob at ako'y lubos mong limutin.
Anyong sa sagot pa si Miguel, ay tikis na pinutol ni Nena, at sinabayan ng wikang: “Adios Miguel”,
Tinawag ang karromatang kataong nakitang walang laman at lumulan silang dalawa ni Neneng sa takot na baka manampalasan ang binatang nangangalit marahil sa gayong mga sagot.
Naiwan si Miguel na di magkasundo ang loob sa di hinihinalang mangyayari sa kaniya.
Ang maligayang hapon na pinaglaanan ni Miguel ng malaking sigla ng loob sa pagsalubong kay Nena, ang matamis niyang pag-asang mahihibuan ng matalabid na dila ang dating mairuging puso ng pinaglilibangan ng pag-ibig at ang pagtuturing na dapat ipagmalaki ang kaniyang kabataan, ay pawang naging isang hinagap, naging malikmatang pagdaka'y napawi at nahalinhan ng magugulong gunita sa di hinihintay na kaniyang napagsapit.
Ang dating kagiliw-giliw at maamong asal ni Nena; ang dating mapagpaumanhing ugali na ginagabis-gabis ng maraya niyang pangungusap, nang hapong yao'y naging tunay na uliran sa tigas ng loob, at noon nakilala ni Miguel na si Nena'y isang babaying kahinahinayang at marunong magpahalaga sa karapatan ng kaniyang pagkababayi. Natalastas niyang nagdaramdan, ngunit pagdaramdam na may matuwid at napansin niyang ang katuwirang pinanghawakan, ay di na muling magagapi ng kaniyang mapaglarong puso.
Nang hapong yao'y matamlay si Miguel, ang dating kasiglaha'y nanghilakbot; ang dating masayang mukha'y mahahapis at ang kagiliw-giliw na anyo ng kaniyang ipinagmamalaking kabataan, ay lumughoy-lughoy at nanglulupaypay sa gayong nangyari.
Namamanglaw na umuwi si Miguel at ang inuulak sa sarili: Bakit ako nagwalang bahala sa sulat ni Nena? Bakit si Chayong ang aking hinarap ay talastas kong ito'y masamasi Nenang tapat na loob na di ko narapatang maglihim sa akin, ay ginanti ko nang pagsusukab at si Narcisong pinsan ko'y siyang inagawan ng kaniyang Chayong na pinakaiirog, niyang paraluman ng kaniyang pag-asa, niyang hiwaga ng banal na pag-ibig na pinanghimasukan ng masakim kong pag-iimbot, ay... ito'y hindi mangyayari; si Nena'y minahal ko, at ako'y lubos niyang minahal din, bakit hindi niya maipatatawad ang aking pagkukulang ay... di na maiulat halos ang maraming sala ko sa kaniya paano kung siya'y di na makaatim sa aking mga asal dili ako dapat kay Nena; si Nena'y isang marangal at mabait na babayi, ako'y isang marungis na puso; siya'y isang uliran ng hinhin, ako'y isang pusakal na mayabang; siya'y isang tapat na loob, ako'y isang tampalasan, paano ako, sa ganitong pagkakalayo ng aming asal? Ah! Magbabago akong buhay, pakalilinisin ang marumi kong puso, magpapakababang-loob ako, di na ako maglililo sa kaniya kailan man, at magpapakabait na ako mula ngayon; susulat ako sa kaniya, ihihinging-tawad ng boong kapakumbabaan ang aking pagtataksil at ang magandang loob niya'y hindi ikakait. Dapat akong pumayapa at na sa kamay ni Nena ang marangal kong palad, ang ikababanal ng aking buhay at ang ikapapaunlak ng aming pagsasama. Kung makasal kami ay pakaiirugin ko siya at dahil sa maningning niyang puso'y mananatili kami sa lalong matamis na pagsusunuran.
Ganito ang mga bagong hinagap ni Miguel, at dahil sa tunay na pag-asang minamahal siya ni Nena ay di nagpaliban sa pagsulat na pinaglamayan nang gabi ring yaon, samantala namang nagngingitngit ang ali ni Nena dahil sa mga bagong balitang kaniyang tinangap.
Halos di na nakuhang makapagpaliwaliwag ni Nena ng pagdating noon na inihatid pa ni Neneng, ay agad nang linihim ng aling mga ganitong tanong:
Tunay bagang hindi ka na makatitiwalag kay Miguel? Ikaw kaya'y talagang magpapakahirap na lamang sa aking loob? Sumagot ka nga kung sadyang di mo na ako pakikingan kailanman.
Huwag po kayong mag-alaala, nanang, at unti-unting ilinalayo ko na ang aking loob, kayo po'y aking susundin, at ang suklam ninyo sa kaniyang asal, ay nakilala ko nang may pagkatotoo, at dapat ko naman pangilagan ngayon.
Baka naman iya'y sinasabi mo lamang at nang huwag kitang pagpapansinin.
Hindi po, nanang, at sa inyo po ako sumusunod, patawarin ninyo ang aking manakanakang pagkasumang sa inyong mga payo, magpapakalayolayo ako sa dating pagkikilala namin at di na kayo papagdadalamhatiing muling dahil sa kanya.
Kung tunay ang iyong ipinangangako, ay asahan mong lalo kitang mamamahal, ngunit kung mananatili ka rin ng pagbibigay loob sa kaniya, ay makasal man kayo'y di ka na makikinabang ng ano man sa akin.
Huwag po kayong mag-alaala, itahimik ang loob, at nakilala ko na ang may katuwirang pagpintas ninyo kay Miguel.
Kung gayon, anak ko, ay malaki ang aking pasasalamat, at nang lalong maniwala ka sa masamang dila ng lalaking iyan, ay ipinamamarali pang hindi ka niya pakakasalan, at di umano'y may isang mayamang bagong tinutungo, naku Nena ¡pagkalakilaking kayabangan!
Ah siya nga po, nakilala ko nang labis ngayon at para namang nandiri ang loob ko sa kaniya.
Salamat sa Dios at hinulugan ka rin ng pagwawari na siya kong idinadalangin tuwina.
Eh siya,ang dugtong ng alimagsaing ka na at nang tayo'y makapagdasal na maaga ngayon, at mapahinga ka naman.
Nagluto ng hapunan si Nena at ang ali niya'y punong-puno ng galak sa gayong matatamis na pangako.
Payapang-payapa ang loob ni Nena nang gabing yaong maipahayag sa ali ang tunay na laman ng kaniyang puso, at ang dating pagmamahal sa kaniya, ay waring naragdagang lalo noon, ano pa't sila'y kapuwa nangagagayak, at nang makagpagdasal, na talagang mananahi pa sana si Nena ay sinaway ng boong giliw ng kaniyang ali at pinatulog, kalakip ang matatamis na pag-aalaalang baka magkasakit sa walang likat na kasipagang talagang katutubo sa kaniyang pagkabata.
Si Nena, palibhasa'y talagang mabuting magmagulang, danga't nabulagan ng pag-ibig kay Miguel, ay di tumutol ng anoman sa kaniyang ali at magkasabay na silang matulog.
Di na kailangan tuligsain ang boong nangyari sa kanila sa magdamag; at sukat nang ipahiwatig ang pangangarap ni Nena nang gabing yaon, na dahil yata sa may malaking kahulugan ang kaniyang panaginip, ay umiiyak na nagising, at kung di sa alaalang mahalata ng ali ay nabulalas disin ang tinitimping mga himutok na pawang linikha ng nakahahapis na kaniyang pangarap.
Sa nangyaring ito'y di na muling nakatulog. Madilimdilim pa'y nagpaalam sa ali na siya'y magsisimba at malubay namang pinahintulutan.
Maganap ni Nena ang ganitong magaling na anyaya ng loob, ay masayang lumabas sa simbahan at napatungong umuwi.
Walang ano ano'y isang binibini ang humahabol sa kaniya at pagkakalapit ay waring may mga lihim na pinag-usapan, na di naman lubhang nag-luwat at naghiwalay sila.
Si Nena'y patuloy sa pag-uwi, at ang sinasabi sa loob;
Ano kayang sulat ito? Bakit sumulat pa siya ay sinabi ko nang putulin ang aming pagkikilalang dati?...mabuti rin namang maalaman ko ang kaniyang kalooban ngayon, at sa ano't ano ma'y di na ako muling mabubuyo sa kaniyang marayang pangungusap.
Pagdating sa bahay ay di na nakuhang magbihis, sinamantalang wala roon ang kaniyang ali na nagsimba rin naman ng umagang yaon, at binasang pinakalining ang sulat na ganito ang saysay:
Nena ko'y sandaling tunghaya't basahin
ang lagda ng abang puso mong iniling,
at kung wala ka mang natirang pagtingin
ibilang mong ito'y wakas ko nang daing.
Kinikilala ko sa bakas ng yapak
ang sala sa iyong malabis ng bigat,
at ang pagsisising taos hangang ugat
tapunan mo kahi't bahagyang patawad.
Kung binabawi man ang iyong pag-irog
sundin ang bala mong maisip sa loob,
ngunit marapating dinggin ang himutok
ng palad kong laang sa dusa'y lumubog.
Ngayon pa'y handa na sa lalong pasakit
ang buhay kong walang palad na umibig,
at ang balang hirap na mapagsasapit
ay tutumbasan ko nitong pagtitiis,
Kung ang sanhi lamang ng iyong pag-ilag
ay nasusuklam ka sa aking pag-liyag
Nena'y nangangakong magpapakawagas
ang puso sa isang pag-irog na tapat.
Yaon ma't kung dipa sukat makapawi
ng sala kong naging kamandag sa budhi
ako ay wala nang ibang hinihingi
at sadyang sa dusa'y laang mamalagi.
Dapuwa't sa ginta nitong kahirapan
iirogin ka ring mahigpit sa buhay
at ligaya ko na kahima't mamatay
itong pagsisising sa yapak mo'y alay.
hangang dito, Nena, ang naghihimakas
na aking pagdaing sa tunay mong habag
huling dalangin ko'y Langit ang mag-ingat
sa iyo't sa aki'y pakamtan ang tawad.
Miguel Maglayon.
Waring nalulunos ang puso ni Nena sa ganitong mga pahayag: Sandaling natigilan, binasang muli, at anaki'y inaakit ng isang pagkahabag kay Miguel; nagunitang ito ang lalaking kaniyang minahal, datapuwa't kasabay na naalaala ang mga pangako sa ali niya, kay Neneng na kaniyang kaibigan at sa kaniyang sarili, na pakalilimutin na niya si Miguel, ngunit di naman mangyayaring hindi niya ikalumbay ang gayong mga hibik, anopa't nagtatalo sa loob ang dalawang bagay na di mapagsiyang hatulang madali at natira na lamang sa pagbubuko-buko. Kailangang isipin kong magaling ang bagay na ito, ang wika; may panahon pa; mangyayaring walin kong kabuluhan ang aking mga pangako; si Miguel ay minahal ko, dapat kong patawarin, kailan ma't nagsisisi sa kaniyang mga sala; masama siya, oo, at nakikilala ko ang marungis niyang puso; ngunit pinagtibay sa sulat na ito ang kaniyang pagbabagong buhay, siya'y namuhunan sa aking ng panahon, at sa pagtitiis niya'y natausan ang tunay na hanga ng aking pag-ibig at pinakamahal kong katulad ng buhay, dapat ko siyang lingapin at ang mga daing niya'y bumabagbag ng puso, bakit ikakait sa kaniya ang aking awa kung siya'y minamahal ko? Nagkulang siya sa akin, at di kakaunting hirap ang tiniis ko dahil doon, datapuwa't ngayo'y kinikilala ang kaniyang sala sino akong hindi makapagpapatawad sa isang minahal sa loob? Oh ito'y hindi mangyayari pagka't wala akong magagamit na bangis sa isang nagpapakumbaba at sumusuko ¡at si Miguel pa naman ang di ko kahahabagan sa ganitong pagpapakababa sa akin! Hindi mangyayaring waling kong kabuluhan ang sulat niyang ito: datapuwa't paano naman ang aking naipangako kay nanang na paglimot, at dahilan dito'y nanatili ang dating pagmamahal na malaong pinauntol ng may matuwid na panghihinampo? Paano ang halos pagsumpa ko kay Neneng sa may mga kahulugang pagpapayo at tunay na pagmamasaki sa akin na di ibig mapakasama? Nagugulo ang aking isip at di mapagtimbang kung alin ang dapat kong papaghariin sa loob; ngunit pakaiisipin ko rin.
Natira sa ganitong mga akala si Nena, at kaipala'y paguusapan nila ni Neneng ang sulat na ito; hintin natin, at sa anoman ang manaig sa kaniyang loob, ay siya nating hatulan sa huli.
Ang iwing kabaitan ni Nena, ay di nanglupaypay sa mga pahayag ni Miguel, at kung dinalaw man ng isang pagkahabag ang puso, ay kusang nanaig ang tapat na hatol ng kaniyang sarili, at inaaring pawang kabulaanan ang sulat na kaniyang tinanggap.
Sa matuligsang pagsisiyasat at pag-aalaala sa mga kauna-unahang araw ng pagkikilala nila ni Miguel hangang sa nangyari ang mahihigpit na damdaming ikinahalata niya ng marungis na pag-ibig, ay napagsurot sa gunita, at walang kinalabasan kundi ang matigas niyang hatol na di na dapat mabago, at ito'y ang lubos na pagpapakalayo ng loob sa isang lalaking halaghag na umibig.
Si Miguel ay gulong-gulo, hindi matutuhan ang mabuting gawin upang makaniig si Nena; ang sulat niyang may ilan nang araw ay di sinasagot; minsan ma'y hindi napalaran sa daan, pagka't mula noo'y ayaw nang pumasok ng pananahi, anopa't lubos na lubos ang kadalamhatiang tinataglay sa puso ng ating binata na di magpatahimik sa kaniyang buhay.
Palibhasa'y karaniwan nang sabihin na ang pag-big ay halos nakagagaw ng kababalaghan, ay isang katakatakang mangyari, na sa pamamagitan ng sari-saring paraa'y umabot sa makapakipag-usap si Miguel sa ali ni Nena at naisamo na boong pagluhog na makadalaw sa kanilang bahay na kung ano't hindi makuhang pahindi ng ali sa gayong malubay na pakikiusap.
Tinanggap ng alini Nena, at ito nama'y sa kaningningan ng kaniyang asal ay di nagwalang bahala, tumupad sa matapat na udyok ng magandang ugali at nagbigay loob na nakiharap sa kanilang panaohin, datapuwa't di na ang dating matamis na pakikipanayam ang dala sa budhi, di na pakikiharap ng isang umiibig, kundi isang pakikibagay na dapat asalin sa pakikipagkapuwa tao.
Ang mga anyong ito ni Nena'y namamasdan ni Miguel na pawang sumusugat sa kaniyang kaluluwa. Di na ang maligayang pakikiharap, di na ang mairog na mga bati, di na ang mahihiwagang sulyap na gaya ng dating madalas palibot-libutin sa kaniyang mukha ang ipinakita noon kundi isang tunay na hinhin, tunay na timpi at tunay na pagpapakamahal sa kaniyang sarili; kaya'y halos nangingilid ang luha ni Miguel na tumanong:
Ano ang buhay mo Nena?
Mabuti sa awa ng Dios, hindi lamang gaya ng dati.
Natanggap mo ba ang sulat ko noong lingo?
Oo't hangang ngayo'y aking tantakhan.
Ang ano?
Ang pagkasulat mo sa akin.
Bakit? wala na ba akong karapatang sumulat sa iyo?
Sa ganang akin ay wala na.
At paano?
Iya'y wala sa akin, huwag mo nang itanong.
At sino ang tatanungin ko?
Aywan ko sa iyo, sukat nang naipakilala kong ako'y di na dapat, tapus na sa akin ang pinagkilalanan tang araw.
¡Nena!
Huwag mo na akong tawagin mula ngayon at pinapawi ko; iya'y isang kapangahasan sa isang di na nakikipagpalagayang loob.
¡Ay Nena! bakit ganito!
Ang buntong hiningang iya'y di na dapat ngayontapus na, at ako'y iyong patawarin; iiwan na kita at may mahigpit akong kailangan. At biglang nagtindig si Nena, ngunit parang natigilan sa ganitong sabi:
Isang tanong Nena, hintay ka sandali.
Ano ang sasabihin ninyo sa akin?
Tinatakhan ko, Nena, ang pamumupo mo sa akin ngayon, bakit ba ganyan ka?
Huwag kayong magtaka at sa inyo'y di na ako napabibilang na inirog, tapus na ang lahat sa akin. Kung ano ang sasabihin ninyo'y isang pagbibigay na lamang ang pagdingig ko ngayon, sabihin na ninyo.
Paririto ako uliang nanginginig na sabing pahabol ni Miguel.
Kayo ang bahala, ngunit sinasabi ko di ang di ko na muling pakikiharapPaalam na ako sa inyo.
Nena, utang na galang sa dangal mo, at inihahalik sa bakas ng yapak. Natigil uli si Nena at ang kasunod na tanong:
Ano pa ang hangad ninyo sa akin? 
Tumunghay man lamang kung di na ako dapat sa dati mong pag-irog.
At anong kahulugan tumunghay kayo kung wala na akong loob na daratnan.
Mahalaga kang lubha sa aking kaluluwa at sukat ang tumanaw sa iyo upang malunasan ang marami kong hirap.
Mahalaga ako!....
Tunay, Nena.
Salamat sa inyo, at iya'y huli na sa panahon, tapos na ang aking pag-asa.
At anong dahilan? Sanhi baga sa aking naging sala ng di pagpansin sa sulat mo.
Noong araw ay ibinilang kong yao'y pagkukulang ninyo sa akin, ngunit pinagsisisihan ko ngayon, pagka't di na ako dapat humanap ng loob sa inyo kailan man.
At bakit? di ba ako'y inibig mo?
Inibig ko kayo, tunay, datapuwa't walang kahulugan sa inyo ang maganda kong loob na pakita.
Hindi, Nena, ikaw ang aking buhay.
Salamat po, at naging totoo ma'y wala na sa akin ang gayong pagtuturing. Sinasarili ko na ang aking loob, tapos na ang pag-asa ko at ang panahong dumaan sa aki'y parang hanging pinalipas ng mga pagkakataon.
At di na pala ako makaaasa sa iyo ngayon?
Sinabi ko na sa iyo, wala na sa akin. Ako'y paroroon na, paalam na sa inyo. At patuloy na pumasok si Nena sa silid na di pinakinggan ang anomang pangungusap ni Miguel. Naiwan ito sa lalong kahirapan ng loob at sa di maatim na kinasapita'y napaalam sa ali ni Nena at ang habang daa'y sinasabi sa sarili, “taksil na babayi na di marunong magpahalaga sa panahon”.
Iyan ang kalaban ng mga sinabi ni Miguel sa sulat niya, at sa una pang pag-uusap nila ni Chayong na ating natanto sa pangkat na ika-4 ay nasabing si Nena'y isang babaying sukab, at ang ibig niyang ipawari ay tapat na pag-ibig ang kaniyang pinupuhunan kay Chayong, na pinilit agawin sa sinapupunan ni Narcisong pinsan din niya, at di pinakundanganan ng marungis na pag-iimbot ng masakim niyang puso.
Ano kaya ang gagawin ngayon ni Miguel? tingnan natin.
Si Chayong ay pinagbalakan niya ng masama dahil sa yamot sa magulang nito, samantalang si Narcisong kaniyang pinsan ay may malaking poot sa kaniya, ano kaya ang mangyayari? Ang panahon ang nakaaalam ng lahat.
Tumiwasay tayo at hintin na lamang ang magiging hanga.
Salat na salat ang dibdib ni Miguel sa pagkakilala, na ang karangalan ng tao'y na sa asal at wala sa salapi, at kung natatabo niya ang ganito, ay nagpumilit dising magamot ang marawal na hilig ng kaniyang puso, at natuto man lamang gumalang sa damdamin ng iba o sa pagsasama nila sa Narcisong tunay niyang pinsan.
Ang pagtitiwala ni Narciso ay gawa ng pagasang kapatid na mistula ang pagpapalagay sa kaniya at minsan ma'y di kumutog sa budhi ang bahagyang hinala sa gayong pagsusukab na siyang laging itinatangis ngayon.
Si Chayong na pinaglagakan ng isang wagas at dalisay na pag-ibig ay namamalas ni Narciso sa sinapupunan ni Miguel, hindi malinis na pag-irog na gaya ng kaniyang pinuhunan, kundi isang marungis na pakikimundo, sa isang marawal na pagsunod sa maruming hilig at isang pagpaparaan lamang ng panahon.
Walang pagkasiyahan ang pighati ni Narciso, hindi dahil sa nasayang na pag-ibig, pagka't ang anomang iniukol na niya kay Chayong ay di pinanghihinayangan, at sa anomang marating ng babaying ito'y iibigin din niya, ngunit ang nagpapalala ng damdaming yao'y ang lubos na pagmamasakit sa kataling kaniyang buhay at ang malaking hinanakit kay Miguel, na dapat sanang makatulong kay Chayong ng pag-iingat, sakaling napapanganib sa iba, ay isang kataksilan ang natutuhang iganti sa tapat niyang pagtitiwala.
Punong-puno ng hirap ang loob ni Narciso at di mamakailang dinayo ng masamang akala sa paghihiganti kay Miguel sa gayong katampalasanan; datapuwa't hindi maamin. Tuwing bubungo sa isip ang pagmamahal niya kay Chayong na di mangyayaring pawiin sa loob, at yamang gayo'y dapat niyang pagpumilitan ang ikararating ni Miguel sa pagbibigay halaga ng puring kanyang sinira.
Isang araw'y nakita ng ina ni Chayong si Narciso, at dahil sa talagang siya lamang ang napipisil sa lahat ng nangingibig sa kanyang anak, ay waring namamangha sa matagal na di pagkakita sa kanya at ang sunod-sunod na sinabi:
Aba Sochong!; ngayon lamang kita nakita kumusta ka? . . . . hindi ka na napapasial sa bahay . . . nagkasakit ka ba?
Hindi po naman,ang tugon ni Narciso—at ako'y mayroon lamang mga kaabalahang idinaos.
Ay ano, kumusta kaaa!
Mabuti po naman.
Halina sa bahay.
Sa ibang araw na po ako dadalaw sa inyo, at may malaking kailangan akong parunan ngayon.
How! sumama ka na nga at para mo na akong inihahatid –halina, nagpapakalayôlayô ka naman ngayon sa amin.
Aba hindi po at kailan ma'y tumatalaga ako sa inyo sa lahat ng oras.
Salamat Sochong –eh siya halina't ihatid mo ako.
Sa mapiling anyaya ni Tia Belang (ito ang ngalan ng ina ni Chayong) ay nagbigay loob si Narciso at inihatid sa paguwi ang matanda, na ang dalang nababalot ay pinagpilitang makuha kahit tumatanggi at siya na ang nagbitbit hangang dumating ng bahay.
Malayôlayô pa'y tumatawag na si Tia Belang kay Chayong, kaya't walang-wala sa loob na dumungaw ¡laking pagkaumid! . . . namasdang kasama si Narciso, iyang binatang una niyang inirog, iyang tumatangis sa kanyang karupukan, at nagmahal ng labis sa kanya, ¡laking kahihiyan!
Pagdungaw na ito ni Chayong, ay agad nang sinabi ng ina:
Abutin mo ang dala ni Sochong—at ang sinabi naman sa binatang kasama.
Magtuloy ka na nga at aabutin ka ni Chayong sa hagdanan.
Samantala'y nagpaliwaliwa ang matanda sa bakuran nila at parang nagmamasid sa kaniyang mga pananim. Nang ibinibigay ni Narciso kay Chayong ang dala, ay halos hindi ito makatunghay, ibig magsalita ay parang nasususian ang mga labi at susukotsukot na inabot ang dala, ngunit parang iniakma ng pagkakataong nahawakan niya ang kamay ni Narciso na anaki'y kapuwa sila pinapalaytayan ng mabilis na “electricidad”, at nagtuluyan sa lalong kaliit-liitang ugat ng kanilang mga puso na pagdaka'y nalaganapan sa sandaling yaon.
Isang titig ni Narciso ang parang ipinako sa maligayang mukha ni Chayong, at pagkatapus ng pagaabuta'y nagtalikuran kapuwa na walang anomang sinabiang alin man sa kanila.
Si Narciso'y talaga sanang aalis na, datapuwa't parang hinahadalangan ng salita ni Tia Belang na:
Aba! saan ka paroroon? kasunod ang tawag sa anak.
Chayong magluto ka nga ng minandal at nang makakain si Sochong at . . .
Huwag na po—ang ipinahatid nito—at ako'y aalis na, marami pong salamat, busog pa po naman ako eh.
Manhik ka, manhik ka, at huwag kang maraming salita.
Huwag po, at ako'y gagabihin.
Naku eh maano ka noon, natakot ka bang gabihin dito, tila naman ibang-iba na ngayon ang ipinamamasid mo sa amin ah.
Wala pong anoman, huwag kayong magisip ng gayon at walang nababago sa aking loob. 
Kung walang anoman, ay pumanhik ka.
Muling tumawag sa anak, at ang dugtong:Magluto ka na agad. Si Narciso'y walang pamatasan sa matanda, kaya't ayaw-ayaw ma'y napilitang pahinuhod. Sa ganito'y hindi siya hiniwalayan, ipinakapilit na pumasok, at nang nauupo na'y kinausap ng boong giliw, anopa't isang kawalang loob na lamang ng may maipintas pa si Narciso sa gayong katamisan ng pagpapalagay sa kanya na walang ibang kahulugan sa matanda kundi ang pagpapakilala ng di lamang matiyak na tunay na pagkahirang sa kaniyang magandang ugali. Sa kanilang pagkakawilihan noo'y di rin nalilimutang isiningit ng matanda ang kanyang paninibago sa malaong di pagkaparoon ni Sochong at tuloy inusisa ang mga kadahilanan, ngunit walang ibang nagiging panagot si Narciso kundi ang malalaking abalang hindi magtulot sa kaniya; datapuwa't hindi sukat ito upang masiyahan ang matanda, kaya't di napigilang sabihin ang tunay niyang kapalagayang loob at ang wika:
Kung hindi ako namamali ay dahilan sa pagparito ni Miguel ang paninibago ng iyong loob.
Hindi po, Tia Belang, ani Narciso, at di salamat kung ang pinsan ko'y magiging dapat sa inyo.
Huwag ka namang magagalit Sochong, ang damdam ko baga sa pinsan mong iyon ay malaki pa sa katawan ang kapalaluan.
Hindi nakasagot si Narciso sa katotohanang sinabing matanda, at sino ma'y gayon nang talaga ang dapat sabihin, danga't di maitatatuwa ang kanilang pagpipinsan.
At iyan na nga, ang dugtong ng matanda, ang madalas kong sabihin kay Rosario, na hindi ko siya pinipigil sa pag-aasawa ay doon lamang sa may munting kabaitan kahit na pulubi, pagka't sa ganang aki'y walang kabuluhan ang pilak kung putik ang kalooban.
Saan di nga po, ang tugon ni Narciso,ngunit ang palad ng tao'y hindi natin matutulusan. Sangaano man ang hangad ninyong maipamili siya ng kakasamahin at di talagang kapalaran, ay wala tayong magagawa, at kung minsa'y pinili man nama'y sumasama rin kung magkataon.
Paano't paano ma'y nakikilala sa kilos ang tao.
Marami rin po naman ang nagbabalatkayô. 
Tunay na nga, ngunit yao'y madaling mapansin. Magsasalita pa sana si Narciso'y di na natuloy sa pagtindig ni Tia Belang at ang sabi:
Diyan ka nga muna sandali, Sochong, nalilibang pala nang kasasalita. At nagpatuloy na lumabas sa pag-uusisa kay Chayong na nagkakakahog ng paghahanda ng kanilang kakanin.
Sa isang mesang bilog ay may tatlong tasang café na waring bagong hango at kumukulô pa halos, ayon sa asong nagsisipaibabaw na doo'y namamalas. Sa gitna ng mesa'y tatlong pinggang panay na puti ang nalalamnan ng tinapay, bibingka at puto na sadyang pinag-ayos na inihanda ni Chayong kay Narciso, at nang malabasan ni Tia Belang na nagagayak na'y muling pumasok at ang wika sa panauhin:
Sochong, halina at tayo'y magmirindal.
Hindi na po sana kayo nahilahil kung di ako. . . .
Huwag ka na ngang marami pang sabi,ang ipinatid ng matandahalina at pagbigyang loob mo ang pagkakakahog ni Chayong.
Nagtindig si Narciso, at magkakasabay na napatungo sa labas, datapwa't nang maguupuan na'y tila nauumid makiharap ang ating binibini at sa batalan napatungo, kaya't ang wika ng ina:
Ano ka, Rosario? Saan ka pa paroroon?
Sulong na po kayo, at sasabunin ko pa itong mga vaso.
Upo na Sochong, at aabot na siya sa atin, ang wika ng matanda.
Ang mapagbigay loob na binata'y lumuklok, kasiping ng matanda, at sinimulan ang pagkain, samantalang si Chayong ay kukutikuti sa batalan at hindi makapasok, ano pa't halos matatapos na ang pagkakainan ay kasalukuyang pang pinaninipis niya ang mga vasong linilinis.
Napakatagal ka naman Rosario, ang wika ng ina, at hindi ka na natapos, parinika na nga at malinis na yan.
Narian na po.
Parinika na, ngayon mo pa isinabay iyang pagpapairi-irimo ¡parinika!
Pumasok si Chayong, ngunit nang pinadudulog ng ina'y dinahilan naman ang pagsisilid ng tubig, at di makapakiimpok sa gayong harapan.
Maupo ka na, anang matanda, at ako ang maglalagay ng tubig.
Ano pa't hindi tumugot ang ina hangang dinaluklok sa pagmimirindalan ang anak, na waring siyang ipinagpiging kay Narciso; datapuwa't si Chayong na napipilita'y uulik-ulik na di maalaman ang gagawin, kaya't nang mapansin ito, ng binata'y nagtindig, kasabay ang wikang:
Marami pong salamat at pinakinabangan ko ang masarap ninyong anyaya.
Aba! At ayaw ka na ba naman? Ang wika ng inahindi ka man nakakain ah.
Busog na busog na po akoang sagot ng binataat siya nang napatungo sa lalagyan ng tubig; ngunit nang mamasdan ni Chayong, ay kung ano't waring nahabag sa anyo at nakipag-agawang siyang magsilid ng tubig sa vaso, at inialay sa binata; datapuwa't nang inaabot nito'y nagkasabay ang dalawang himutok na nagsipulas sa kanilang mga labì.
Ang matanda na kumakain pa noon ay nagsalita sa anak:
Hindi ka na rin lamang sumalo sa amin, ay mamaya ka na kumain, kumuha ka ng cigarrillo at bigyan mo si Sochong,at ang idinugtong pa:
Alumanahin mo ako Sochong, at may kaluwatan akong kumain, dahil sa aking bagang.
Huwag po kayong mag-alaala ng anoman.
Pumasok ka na, at matatagalan ka ng paghihintay sa akin.
Kahit umaayaw si Narciso, ay pinakapilitpilit ng matanda hangang sa sumunod, at naiwan siyang iisa-isa sa dulang.
Ano kaya ang palagay ng ina ni Chayong sa ganito, ay talastas niyang nag-iisa ang kaniyang anak sa loob? Binibigyan daan kaya ang mahalay na iisipin ni Narciso? ¡hindi! Pagka't ang kabaitan ng binatang ito'y labis niyang kilala, at dahilan doo'y malaking-malaki ang pagkahilig ng loob na maging asawa ng kaniyang anak.
Pagpasok ni Narciso'y d'natnang nagsisindí pa niyan,ang wika ng binata
Ngayon ko ba lamang ginawa sa iyo ito?
Salamat, Chayong, kung hanga ngayo'y may natitira pang loob ka sa akin.
Kung iniaalís mo'y di wala na nga.
Hindi ako, Chayong, ang dapat panggalingan, kailan ma'y mahalaga ka sa aking loob, ngunit wala akong palad.
Ako ang walang palad sa pagmamahal moang malumbay na sagot ni ChayongAko ang sa iyo'y nagkulang, ¡patawarin mo ako! At alang-alang sa itiningin mo sa aki'y huwag mo na akong. . . .
Sunod-sunod na patak ng luha ang nag-uunahang namalisbis sa mga burok ng pisngi ni Chayong, malalalim na buntong hininga ang di napigilang timpiin sa sandaling ito at Narciso'y gulong-gulo naman ng paglibang sa kaniya, hangang sa tinuruan ng mga paraang dapat gawin kay Miguel upang mapilitang ibangon ang kaniyang puring sinira, at ang wakas na sabi:
Asahan mo Chayong na pagsusumakitan ko ang iyong ikatatanghal, at kung di ka niya aariin, ay ituring mong ipaghihiganti ko magpakailan man ang iyong pagkapanganyaya.
Mapamayamaya'y nasok ang matanda, na kaya pala naluwatan sa labas, ay siya nang nagligpit ng kanilang kinanan, at pagkaraan ng sandaling paguusapusap, ay nagpaalam si Narciso, bagay na dinamdam ni Chayong, pagka't waring di ibig na malayo sa binatang lalong naging mahalaga at lalong dumakila sa kaniyang puso ang di matutumbasang katapatang loob at pagmamahal sa kaniya, ¡danga't siya ang nagkulang!
Di rin nakatiis si Chayong, at nang ihatid si Narciso sa hagdana'y nagsalita:
Dinaramdam ko ang pag-alis mo, Sochong, ngunit siya mong loob ang ako'y lisanin.
Chayong, ako ma'y nagdaramdam din at di kita ibig iwan, ay wala akong magawa; kailangang ako'y umalis at nang di na mahalata ni Miguel ang aking pagkaparito.
Kailan ka babalik?
Bahala na, Chayong, adios!
Adios, Sochong.
Naiwan si Chayong na tigib kalungkutan, at kung dapat mang ikagalak ang matatamis na alo at matatapat na payo nang umalis ay lalong nagpapaalala ng kaniyang mga damdamin kung magunitang si Narciso'y di na kaniya sa pag-ibig, at magpakalakilaking gagawing pagtingin sa kaniya ay pagtinging kapatid na lamang ang dapat gamitin, di na pagtingin ng isang umiirog, di na pagtinging mahiwaga na paris ng dati, di na ang mapagpalayaw na ugali na nakabubusog sa kaniyang kaluluwa ¡kahinahinayang na pag-ibig ang nawala kay Chayong!
Samantalang ipinaghihinagpis ni Chayong ang malaking panghihinayang kay Narciso at ang ipinagdaramdam na pag-alis nito nang hapong yaon, ay saglit nating sabihin ang nangyari sa paglakad ng binata nang manggaling doon at ang mga sanhi ng bilang nakagamot sa kanilang mga puso upang matulig sa ang boong naging hanga ng ating sinasaliksik na buhay.
Si Narciso'y haos walang bahala sa paglakad niya, lito ang isip sa paggugunita ng mga araw na lumipas at waring napukaw sa kanilang pagkikita ni Chayong; datapuwa't ang mga araw na yao'y natapus, at walang inilagak sa kaniyang alala kundi ang mga gunitang humahapis na paraparang nagsusurot ng kaniyang malinaw na pagkaapi at ng mapapait na hinagap sa di mapagkurong daratnin ng babaying kaniyang inirog. Minahal niya si Chayong na katulad ng buhay, at dahil doo'y isa nang gumugulo sa kaniyang loob ang nakalulunos na kinaratnan sa marungis na pagkalulong kay Miguel.
....Hindi mangyayari... ang nawika sa loob –hindi mangyayaring mapagayon lamang si Chayong, hindi.... pakapipilitin kong igalang ni Miguel ang kaniyang pagkababayi hangang sa tanghalin ang kanilang pag-iisang palad, ¡ah malaking bagay sa akin si Chayong! Dapat kong itangkaka ang kaniyang pagkaapi, gugugulin ang boo kong kaya alang-alang sa siya'y minahal ko at nagmahal din sa akin kahit iilang araw.
Sa ganitong pagduduklayduklay ng isip ni Narciso na parang naanod sa paglakad, ay nagipit ng isang karromatang nagtutulin sa pagtakbo, at sa biglang pagtiplad niya'y isang binibining pasalubong ang muntik nang mabanga sa kaniya at dahil sa kabiglaana'y natigil na anakinamamangha.
Sino ito? Ang wika sa loob ni Narciso – sinong dilag itong umagaw ng aking pangdamdam?at pagdaka'y nagsalita sa binibini.
Ako'y inyong patawarin!
Ang dalaga'y hindi nakakibo at sukat na ang isang ngiting ipinamasid kay Narciso, ngiting pagpapatawad na anaki'y biglang nagkintal sa kaniyang puso ng matamis na hiwaga; datapuwa't sa malaking kahihiyan yata ni Narciso'y wala nang anomang nasabi, at nagpatuloy ng paglakad na daladala sa loob ang bagong himalang kaniyang napagmasdan.
Ang binibining ito'y di iba't si Neneng at dating kilala ni Narciso, ngunit di niya napanghasang batiin kailan man sa malaking pangingimi, ay kung ano't ibang iba ang naramdaman ng ating binata nang hapong yaon, na kahit babahagya'y naihinging tawad man lamang ang kaniyang pagkalito, at sa matamis na ngiting ipinakita, ay waring nagpahiwatig naman ng isang magiliw na pagpapatawad, ano pa't ang puso ni Narcisong punong puno ng ligamgam sa kagugunita kay Chayong, ay kusang nahalinhan ng maaalindog na hiwaga na pawang nagsisipag-alay ng mababagong suob na sa kaniya'y bumibihag nito ang mabisang aliw ng nagpipighating puso ni Narciso! At yamang payapa na siya sa gayong nangyayari ay bahaginan naman natin ang pagdadalamhati ni Chayong na kaniyang iniwan.
Halos di pa nalalayo noon ang ating binata nang sila'y maghiwalay, at tumangap si Chayong ng isang kalatas ni Miguel at nang matalastas natin ang nakalulugod na sulat ay antabayanan ang kaniyang pagbasa at ipatnubay si Neneng sa kaniyang nakaliligayang paglalakad.
Malayo na ay lilingonlingon pa kay Narciso, at waribagang may bagong damdaming inilagak sa kaniyang puso ang muntik nang pagkakabangaan nila noon, kaya't ang balutang kipkip ay halos malalaglag na ng mapansin, dahil sa madalas na kaniyang paglingon.
Ang balutang dala ni Neneng ay mga damit ni Chayong na ipinatahisa kaniya, at noo'y siyang ihahatid.
Samantalang lumalakad ito, ay bigyang panahon ang pagbasa ni Chayong ng sulat ni Miguel na noo'y katatangap lamang.
Ganito ang sabi:
“Chayong: natatalastas ko ang labis mong pagdaramdam ng dahil kay Nena; datapuwa't sa katapatang loob na aking inilalaan sa masasarap mong pagtingin sa akin na nakabubusog sa boo kong kaluluwa,ay pinagpilitang iwaksiang mga bagay na magiging sabid ng ating tunay na pagkaksundo”.
“ Pinahigit kita sa lahat nang bagay na lalong mahal sa aking loob, at yamang gayo'y dapat kong ilagan ang balang daramdamin mo sa akin”.
“ Ibinabalita ko sa iyo ngayon, na si Nena ay akin nang linisan: ipinakilala ko sa kaniya na ako'y walang dalawang puso, at ang nag-iisa isang na sa akin ay maluwat nang inilalaan sa iyo”.
“Wala ka nang dapat ipaghinagap sa akin, Chayong, sarili mo ang aking puso, ang aking buhay at ang aking kaluluwang tumatangap ng kasarap-sarapang pagmamahal mo nakailan ma'y ipagmamalaking sa iyo'y umaasang aking kapalaran, tanging pinakahihiling ko sa iyo na pakapiliting mong unti-unting mapawiang poot sa akin ng iyong makapanhik, yamang sa kanila'y di ko ikinakanlong kailan man ang sa iyo'y tapat kong pag-irog”.
“Hangang dito Chayong at tangapin mo an mula sa pusong matamis na bati nitong nagmamahal mong si...Miguel”.
Tunay kaya – ang nawika ni Chayong – itong mahihiwagang pangungusap ni Miguel? Si Nena kaya'y lubos na nga niyang tinalikdan dahil sa aking pagsasapantaha ¡oh kung ito'y totoo ay dapat na akong maniig ng pag-asa sa kaniya.
Muling binasa ang sulat; ngunit hindi na natapus ang ikatlo at naringig ang ganitong tawag ng ina:
Chayong! ¡¡Chayong!! narini si Neneng.
Pumasok ka nga –ang dugtong ng Tia Belang sa bagong dating.
Nagtuloy naman ito at dinatnan pa niyang hinahagod-hagod ni Chayong ang tapat ng dibdib na pinaghulugan ng sulat na hawak.
Komusta ka Chayong – ang bati ni Neneng.
Mabuti, ikaw ba naman?
Ganito, walang tigil ng katatahi.
Ganiyan nga at iyan ang ikatitipon mo ng maraming pilak, maupo ka.
Huwag na at ako'y gagabihin sa daan – ang tugon ni Neneng – o tingnan mo nga itong ipinaglalagay kong bies sa gilid ng mga puntas kung maiibigan mo – at ipinakita ang mga kamisong dala.
Iyan!ang tila pasigaw na sinabi ni Chayong – iyan ang hinahanap kong kinis ng tahi; iba nga naman ang malinis maglapat, walang makikitang himulmol sa mga gilid.. aywan nga ba at kung ako'y lalaki ay liligawan na kita tuloy.
Ah pilla!ang tumatawang sagot ni Neneng, at kinurot ng marahan si Chayong.
Oo, tunay, kung ako nga'y lalaki eh...
Matuos mo nga ba – ang ipinatid ni Neneng na tumatawa – na ngayo'y muntik nang mabanga sa akin si Sochong.
Sinong Sochong?
Naku! Kunwaripa'y nagmamanga-mangahan ka ah! Si Sochong mo!
Ah!at bakit?
Mangyari eh, lumalakad siyang tila walang malay, ay nagipit ng isang karromatang tumatakbo at sa pagilag ay sa akin napaganda.
Maano na lamang na lumigaw sa iyo si Sochong.
Magpahinga ka nga, ibig mo lamang yatang manibugho eh.
Hindi, Neneng, hindi at si Sochong ay parang tunay ko nang kapatid ngayon.
Sinungaling. 
Tunay, maniwala ka, at dahil sa pagmamahal ko kay Sochong, ay ibig kong makakita siya ng isang gaya mo.
Hindi na kumibo si Neneng, at lalo manding gumiit sa loob ang mga hiwagang naramdaman niya sa kanilang pagkakasalubong.
Tinapus ang salitaan ng dalawa sa takot na dilimin ang naghatid ng tabi, at noon di'y nagpaalaman ng boong pagkaktuwa, ngunit di malimutan ni Neneng ang mga aglahi ni Chayong nalalong ikinagagalak ng kaniyang puso.
Ang katahimikan ng mag-alini Nena dahil sa pagkalayo ng loob nito kay Miguel; ang magigiliw na pagmamahal ng ali sa kaniya na lumalo sa dati at ang malumanay na pagtupad naman ni Nena ng mabuting pagmamagulang na totoong ikinagagalak, at dahil doo'y namamalagi sa di masayod na kapayapaan ang kanilang pagsasama, walang anoano'y dinatnan ng lagim sa pagtanggap ng isang nagluluksang sulat liham na ang balang talata'y naghahandog sa kanilang mga puso ng isang mahayap na sakit, at bagaman kalumbaylumbay ang sulat na ito, ay ating pakinggan ang kanilang pagbasa ng doo'y napapalaman.
Ganito ang sabi:
G. Alejandra Maglinaw.
“Estimada Anday: igayak ang iyong puso ng pakikiayon sa kalooban ng Langit, at yamang hindi natin taho ang kaniyang mahahalagang lihim, ay kailangang ipagpasalamat ang anomang kahirapang sa ati'y nangyayari”.
“Dinaramdam ko ang balitaan ka ng ipaghihirap ng loob, datapuwa't di nangyaring ipaglihim kaya tiisin mong aking ipahayag na namatay si Andoy kahapon nang umaga sa sakit na lumalakad, at kinagabiha'y sa Beatriz naman ang sumunod, sa gayon ding sakin”.
“Si Andoy ninyo at mga kasangkapang nangaroon ay di pinababayaan ni Deogracias. Ang inyong mga kalabaw ay narini sa akin at ako ang kumakalinga na di mo naman dapat panimdimin at p'napastulan maghapon ng isa kong alilang lalaki.
“Ang iba pang mga bagay ay di ko na iuulat ngayon, pagka't umaasa akong uuwikayo rini ni Nena, ay saka na tayo mag-usap ng boong kalagayan at nang marapat nating gawin sa mga araw na hinaharap.
“Ito na lamang at tanggapin ninyo ang aking bendicion na iginagawad pagdating nang orasGregorio Magpayo.
____________
Halos di nautas ang pagbasa ni aling Anday at sa malaking pagdadalamhati ay nalugmok na lamang sa pagkaupo, kaya't dinaluhan ng ilang mga kalapit sa pook ng kanilang pinamamahayan.
Hindi huli ang pagdaramdam ni Nena sa ganitong kapanglaw-panglaw na balita, una'y ang Andoy na binanggit sa sulat na asawa ng kaniyang ali ay katulong din naman ng pagkakalinga sa kaniya buhat sa musmos at si Beatriz ay isa sa mga nagmamahal niyang pinsan na paring danaip lamang ang kamatayan sa pagkauwi roon, at ang di mailagang pagalis niya sa Maynila na ipagkakahiwalay nila ni Neneng na kaniyang kaibigan ay pawang nagtutulong-tulong ng pagpapahirap sa kaniyang loob nang mga oras na yaon. Palibhasa'y agad kumalat sa pook ang ganitong kadalamhatian nila sa pag-gibik ng ilan sa hinimatay niyang ali, ay agad nakarating kay Neneng ang balita, at nagmadali naman itong dumalo sa kaibigang nagpipighati, upang makatulong man lamang na ikalibang ang kaniyang pagparoon, datapuwa't hindi siyang nangyari, pagka't malayo pa'y sinalubong na ni Nena ng malulungkot na bati at lubhang nagsisipulas na halos kaniyang pinaibayuhan. Nang mahimasmasan ang ali, ay tinawag na naghihimutok ang pamangkin niyang si Nena, ipinagayak ang kanilang mga damit at noon di'y nayari ang takdang kinabukasa'y magsisiuwi, gayon ding pinagkaisahan, na ang mga kasangkapan nilang hindi maisasabay sa gayong mabiglang paglakad, ay ihabilin na muna sa bahay nila Neneng, at kung may buhay pa'y magbalik uli o ipakuha na lamang, sakaling di na maibigan ang muling manirahan sa Maynila.Di yata't hindi na kayo magbabalik? Ang tanong ni Neneng sa kaibigan.Bakit hindi, malapit sa ako na lamang, ang tugon ni Nena.Iyan ay malayo, pagka't di ka papayagan ng nanang mong mag-isang manirahan dito.Bakit hindi, ang paklinialing Anday, kung patitirahin mo siya sa inyong bahay.Aba opo, di salamat kung si Nena'y mapipisan sa akin at ipagkakatiwala ninyo.
Kung sa iyo Neneng ay lubos kong ipinagkakatiwala siya, aywan ko lamang kung mamagalingin ng koyang mo ang inyo siyang makapisan.Si koyang po'y di ninyo dapat alalahanin, at bukod sa kilala na ninyong parang tubig niyang kalooban, ay di makapahihindi sa aking pag matutungkol din lamang kay Nena, at di po ba noon pang araw ibig niyang matira kayo roon, hindi lamang ninyo maibigan at dahil sa kalikutan ng mga pamangkin ko, ay kung si Nena nama'y talagang bantad na sa mga batang iyan, at ang isa pa'y gabi na lamang nang aming pagkauwi; ay bakit po naman, talaga bang wala na kayong nasang magbalik dito sa Maynila?Paano baga ang gagawin ko, paris niyang patay na si Andoy, wala namang dapat tumingin sa aming kaunting pagkabuhay sa bukid.Marahil po'y si Nena man ay di na mababalik dito kung ganoon.Bakit hindi, paris niyang naratihan na siya sa masayang buhay rito sa Maynila ay mahirap mawili roon sa amin, alam mo nang ang buhay sa lalawigan ay malungkot, at ang isa pa'y saan ba siya makakikita ng kualta roong paris dito. Hindi na nakapagtagal ng pagsasalita si aling Anday, at muli na namang nagunita ang asawang parang pinagnakaw sa kaniyang mga mata, at anaki'y batis na bumubukal ang mapapait na luhang di mapigil-pigil. Ang magkaibiga'y may bahagyang aliw sa pagtutulot noon pa ng pagbalig ni Nena dito sa Maynila, ngunit nang kinabukasang paalis na sila'y bagong pagdaramdam ang sumalakay sa kanilang mga loob sa pangambang baka mag-ibang akala ang ali, ay di na sila muling magkita, ngunit sa anoma'y sukat na lamang ang sila'y magsipagtiis sa di maiilagang pilit na pagkakalayo.
Umalis ang mag-ali at naiwang namamanglaw si Neneng na di pa natin maalaman ang kanikanilang magiging wakas.
Wala na si Nena at malumbay si Neneng dahil sa kaniyang pag-alis.
Si Narciso'y punongpuno ng mga hinagap na pawang nag-aalay ng mababangong suob sa kaniyang puso.
Sa pagdidilidili ng binata'y panay na lugod ang naramdaman, panay na pangarap sa maligayang panahong darating ang anaki'y nag-aakayat sa kaniya sa taluktok ng isang kaaya-ayang kapalaran.
Si Neneng, ang wika sa sarili, si Neneng ay maganda, mabait at mahinhing kilos niya'y nababasa ko sa mayamang landas ng pagkapaanyo.Kay Neneng naroon ang katahimikan ng aking loob, siya ang matamis ng kahulugan ng aking mga pangarap, siya ang tunay na susi ng marangal kong lihim, siya ang ligaya, siya ang Langit. Ah! Siya ang magiging anghel ng aking pamamahay, siya ang dangal ko, siya ang pag-asa at siya ang kaluluwa ng aking katauhan. Ang matamis na ngiti ni Neneng ay siyang bumunot ng mga tinik na nagtimo sa aking puso, at mula sa hapong pagkakasalubong namin ay ako'y naging mapalad; iniibig ko si Neneng at kailan ma'y iibigin, datapwa't paano ang gagawin ko? dapat kaya akong magsadya sa kaniyang bahay? sulatan ko kaya? ay sino naman ang magbibigay ng sulat ko sa kaniya? ito ang mahirap! Sandaling natigilan si Narciso nang di maalaman ang gagawin, ngunit pagkaraan ng ilang sandali, ay bilang nasabi:
May isang paraan. Susuyuin ko ang kaniyang kapatid ang pagsasama namin ay magiging dahilan nang pagpanhik ko sa kanilang bahay at kung magkapanaho'y ipahahayag ko kay Neneng ang sa kaniya'y tapat kong pag-ibig; bubuksan ko ang aking puso at anong tamis ng aking palad kung matalastas niya ang katapatan kong loob.
Nagtatalik sa mga pangarap si Narciso at tila waring nakikita ang isang mahalagang palad.
***
Si Neneng ay malungkot sa pagalis ni Nena at ito nama'y di pa dumarating sa parooona'y halos ibig nang magbalik ano pa't kapuwa nalulunos ang umalis gayon din ang naiwan.
Sa kanikanilang gunita'y wala nang anomang makagagamot kungdi ang muling pagkikita at magsamang gaya ng dati, datapwa't hindi nakukurong may masayang lihim na naghinintay sa kanila na kaipal'y pahihigtin sa lalong malaking bagay.
Hintin nating ang panahon at si Miguel ang pag-ukulan ng bahagyang alaala sa ating pagsasalita upang maitaos ang tinutungong hanga ng kanilang mga kinaratnan.
Kinabukasan ng kaniyang pagsulat kay Chayong ay dumating naman ang sagot nito, at bagaman di lubhang hinihintay, pagka't may tangkang paroon kahit anong mangyari,ay ikinagalak din ang gayong pag tanggap sa pananakaling baka ito ang pahintulot ng mga magulang no Chayong na siya'y malayang makapagsadya sa bahay, kaya't binuksang dalidali't at binasa ang ganitong saad:
"Miguel sa kalakhan ng aking lugod sa sulat mo, na di nasiyahan sa makaitlong pagbasa, ay nahuli tuloy sa akin ni tatang pagdating kagabi na di ko nakuhang ipaglihim ang kanitang kalagayan, kaya't nahirapan ako makalimot sa iyo, ay maraming hirap ang aking mapagsasapit sa kaniya, ngunit naging tadhana ko sa loob na mamatay na muna bago ka iwaksi sa aking puso, ano baga Miguel ang minamagaling mong ating gawin? iya'y na sa iyo na ngayon; sa anomang loob mo'y maasahan ang aking pagsunod."
"Hangad dito Miguel at bintay ang bala mong pasiya nitong nagmamahal sa iyong siChayong.
Pagkatanto ni Miguel ng sulat na ito'y waring nagbaga ang loob sa malaking habag kay Chayong sa ginawa ng ama, hangang sa naisip na sila'y magtanan upang malayo sa gayong mabangis na pagsunod, datapwa't naalaala ang kabataan ni Chayong na kung kaniyang itanan ay masasawi sa matapat na hatol ng matuwid.
Ano kaya ang mabuti?ang wika, at saka natigilan sandali.
Matapus isipin ang gagawing magaling, ay sumulat ng ganito:
"Chayong: labis ang aking pagdaramdam na idinaramay sa iyo; ngunit wala akong magawa kundi ang pag pagpayuhan ka ng dapat mong gawin."
"Mula ngayo'y di na ako sasagila man lamang diyan sa inyo; kapuwa tayo mga magulang na lumimot ka na sa akin; datapuwa't pakatandaan mong sa unang araw ng Noviembreng darating ay aalis tayong dalawa; igayak mo ang iyong mga damit at hatinggabing malalim ng tinurang araw ay kukunin kita upang malayo sa mga magulang mong napopoot sa ating pagkakasundo, at samantalang di pa dumarating ang taning kong araw sa iyo ay ariin mong libang ang pag-asa sa tunay na pag-ibig ng nagmamahal at umiirog ng tapat sa iyong siMiguel."
Walang pinalibang oras ang binata at noon di'y ipinadala kay Chayong ang sulat pagkayari, at natutuwa namang binasa nito kasabay ang nagagalak na pakikiayon na walang ibang makakagawa kundi ang mga anak na tampalasang gaya niya.
Tingnan natin ang kanyang gagawin.


Marahil ay maglalabing-anim nang taon ngayon—ang simula ng kwento ng Ingkong Pinong sa kanyang apuapuhang dalagang si Ninay—simula ng isang gabing maulan ng buwan ng Agosto ay “patao po” sa kubong ito ang isang babaeng dahil sa dailiman ng gabing naghahari noon ay hindi ko napagsino. Nakatalukbong siya ng tapis na sutlang itim at wala akong nakikita sa kanya noon maliban sa bibig ng ipinangungusap at ang kanyang malamlam na matang itinatanaw, at sa kanyang mga bisig ay dala ang isang maliit na sanggol na marahil, dahil sa nararamdamang ginaw na nanunuot halos sa buto ay umiiyak. Aking siyang pinatuloy sa loob ng kubo, at salamat, sa liwanag ng isang ilawan kong langis ay napagmasdan kong mabuti ang kanyang mukha. Kay lungkot na mukha noon... maputlang paris ng kandilang yaong tumatanglaw sa ating Birhen; malamlam at nanglalalim ang mga mata, ang kanyang mga labi'y mamad na tuyo, ngunit gayon ma'y nababakas sa kabuuan ng kanyang anyo, na bagama't tulad ng bulaklak na lanta, ang isang kagandahang at kasariwaan na marahil ay nakahalina at labis na nakabighani nuong kanyang panahon. Hindi ko siya kilala at matitiyak ko ni minsan man sa loob ng limampung taong paninirahan ko dito, ay hindi ko man nasilayan ang mukha ng babaeng yaon, kaya gayon na lamang ang aking pagtataka at pagkamangha ng walang ano ano nga'y patao po sa aking kubo.
―Ingkong, para na ninyong habag sa akin, ampunin na ninyo ang sanggol na ito― ang pakiusap sa akin.
―Hindi baga kayo ang Ina ng sanggol na iyan?―ang aking tanong.
―Opo, ngunit alang alang sa isang dahilang wag na sana ninyong itanong pa sa akin, ay maanong sumangayon na kayo. Inyo pong ampunin at si Bathala na ang gumanti sa inyong pagpapala.
Inilapag sa papag na iyan ang dalang sanggol at pagkatapos na malagdaan ng halik at makapagpaalam sa akin ay nagpanang isang salaring biglang nagkawala sa kamay ng may kapangyarihan, ang babaeng yaon ay nagtumulin ng paglisan sa kubong ito; lumayong tumatakbo halos na tila ayaw ng pasunod ni patawag sa akin; binagtas ang aking tumana at ilang sandali pa'y itinago na sa aking mata ng kadiliman ng gabi. Ibig ko sanang sundan siya at pigilin, nguni't ang nakalulunos na iyak ng sanggol ang nakapigil sa akin ng ako'y anyong lalabas na sa pinto, at ng ako't mahinto ay matagal ding aking pinagiisip kung ano ang hiwagang bumabalot sa buhay at kapalaran ng babaeng yaon. Nang ako'y magbalik at lumapit sa papag na pinaglagyang sa sanggol, ay saka ko pa lamang naisip na ang pangyayaring ito ay tulad din ng ibang aking nasaksihan at nabalitaan. Ako'y naniwalang ang babaeng yaon ay dalaga at ang dahilan ng pagkakapagdala rito ng sanggol ay upang magbangon sa “pagkarapa”, iwaksi ang makapagdudulot sa kanyan ng kahihiyan at uyam ng mainuhing tao at ipalagay na walang nangyari sa kanya. Kay lupit na Ina niyon...!
Nang gabing yaon ay hindi ako makatulog dahil sa kaiiyak ng bata; hindi ko malaman ang aking ipapakain sa kanya, at ako'y nagkasya na lamang na siya'y balutin ng kumot at ihiga sa aking piling. Pagsapit ng umaga ay siya namang pagdating ng isa kong suki at pumapakyaw sa akin ng mani. Pagkapansin niya sa batang umiiyak ay patakang naitanong:
―Aba, Ingkong Pinong, saan ninyo kinuha ang sanggol na iyan?
―Huwag na ninyong usisain sa akin, nalalaman kong mayroong lamang tatlo o apat na araw na namatay ang inyong bunso, kung nais ninyong buhayin ang sanggol na iyan sa pamamagitan ng pagpapasuso sa kanya, ay bibigyan ko kayo ng isang bakol na mani araw araw.
Ang babaeng yaon, palibhasa'y Ina at kamamatay lamang ng kanyang bunso ay hindi na nawawala ang kanyang pagmamahal at pananabik sa kaligayahang naidudulot ng mga walang malay na ngiti ng isang sanggol, ay parang hindi narinig ang aking sinabi at tinungo agad ang kinalalagyan ng sanggol at ito'y buong pagkahabag na pinasuso.
Opo, Ingkong Pinong, ngunit ibigay na ninyo sa akin ang batang ito.
―Aba, huwag, maaaring magbalik bukas makalawa o sa hiniharap na araw ang Ina niyan.
Mula noo'y umaga at hapong nang naparirito ang babaeng yaon hanggang sa sumapit ang panahong hindi na kailanganin ng bata ang sumuso ngunit kayraming mani ang akin naibigay sa kanya....
Sa ilalim ng mapagpalang bubong ng dampang ito at sa tulong ng aking kahirapan ay lumaki ang batang iyan na walang idinudulot sa aking kungdi pawang kaligayahan. At ngayong lumaki na at siya'y maging ganap na dala...
Hindi naituloy ni Ingkong Pinong ang kanyang kwento, pagka't si Ninay ay biglang yumakap sa kanyang liig at boong pananabik na itinanong—pagka't nahuhulaan na niya ang ibig na sabihin ng matanda―
―Tatang, Tatang, sino ang dalagang tinutukoy mo?
―Hintay ka, anak, bayan mong ituloy ko ang kwento at pagkatapos ay saka mo itanong sa akin kung sino ang magandang dalagang sinasabi ko.
...“at ngayon ngang siya'y maging ganap na dalaga, ay anong laking katuwaan ang naidudulot niya sa akin; itinuturing ko siyang para kong tunay na anak, at siya nama'y kay buti niya sa akin. Maganda, walang kasing ganda sa Nayon ito, at maging doon man sa Baliwag; kung tagurian siya ng maraming nagsisihanga sa kanya ay: Ang magandang magmamani, at ito'y ikaw nga Ninay.
Pagkatapos na masabi ang mga huling pangungusap ng matanda ay pamuling yumakap sa liig ng matanda si Ninay, samantalang ito'y nagbubuntong hininga na kasabay ang pangingilid ng luha sa kanyang dalawang mata. Si Ninay man ay naluha din dahil sa pagkaalam ng kanyang pinagdaanang buhay at saka buong pananabik na nangusisa.
―Kung gayo'y may Inang pa ako, tatang?
―Oo, inang, nguni't mula ng gabing iwan ka sa akin, hanggang sa ngayon ay hindi pa kami nagkikita.
―Oh, Tatang, kay buti ninyo—ang parang pabuntonghiningang nasabi ni Ninay, kasabay ang magagalang at masusuyong halik sa kamay ni Ingkong Pinong.
Hating-gabi na noon ng matapos ang kwento ni Ingkong Pinong at parang unang suliraning napaharap sa bubot na malay ni Ninay, ang kwentong yaong ay naging sanhi tuloy ng di niya pagkakatulog ng gabing yaon. Kung sa bagay, mulang pagkabata ay wala siyang nagisnang Ina na makatatawag sa damdaming-anak, nguni't palibhasa'y dalaga na si Ninay, at ang kanyang kwentong yaon ay may kinalamayan sa kanyang pagkatao at kapalaran ay hindi maaring di niya pagukulan ng matamang dilidili.
Sa gitna ng isang tumanaan sa anyon ng Tiaong sa Baliwag, Bulakan, ay doon naroon ang kubo ni Matandang Pinong. Magkakaroon na ito marahil na mga pitungpung taong gulang, balo at walang anak. Siya'y nagmamayari ng dalawang “tablang” tumana na napagtatamnan niya ng sari-saring halaman, na kung mga araw ng Miercoles at Sabado ay kanyang naipagpapakyaw ang mga bunga at pulbos ng kanyang halaman. Nang mga araw na nagyayari ang kasaysayang ito ay lubhang maraming inaning mani si Ingkong Pinong, kaya siya'y maraming napagbibilhan. Sa tuwing araw ng Sabado, umaga pa lamng ay sunong na ni Ninay ang isang bakol na puno ng maning nilaga at binusa, at kanyang inilalako sa liwasang bayan sa Baliwag. Kaya, ikaw, bumabasang giliw, kung sa isang pagkakataon may marinig kang maganda at matining na tinig sa tapat ng iyong durungawan at ang sinasabi'y “Mani...Bumili na kayo ng mani...” ay manungaw ka, bumili ka ng kanyang tinda upang mapagmasdan mo siyang mabuti, at kung makita mo ang isang mukhang kayumanggi, maaliwalas, at makinis, mapungay ang mahihiyaing mata, labing mapupula, pisnging kinaaaninagan mo ng maililiit na ugat, malalantik at mahahaba ang pilikmata; ang kilay ay parang sinadya ang pagkakaayos, katamtaman ang laki, bilugan at sariwa ang timbang ng katawan, malumanay at mapitagang mangusap at tawagin mo ng; NINAY...! at payukong tutugon sa iyo
―Ako nga po...!
Maganda nga si Ninay. Sa kanilang Nayon ay siya ang tukod ng kariktan sa mga bagong sibol na dalaga roon, at parang isang bugtong na bulaklak sa ilang na bukid, na sa kanyang nakabibighaning kariktan at nakapananabik na timyas at bango, ay puo-puo halos at langkay langkay na paroparo ang kahit na sa tingin sa gunita o kampay ng pakpak ay nagpapahiwatig ng sa kanya'y labis na paghanga at pamimintuho. Kay rami ngang tagahangang binata' ang Magmamani...!
Sa paglalako ng mani sa loob ng bayan, ay maagang nakaubos si Ninay, palibhasa'y halos lahat ng makakita sa kanya, lalo na ang mga binata ay nagsislbi sa kanya, at sa pagbibiling ito ay dili ang hindi siya nakaririnig ng kungdi man birong laging naka pagpapamula sa kanyang mukha, ay mga katagang parinig na paghanga sa kanyang kagandahang na ikinahihiya niya at palaging ikatungo sa lupa.
Kaya't minsang nagdaraan siya sa may liwasang Naning at matapat siya sa “Farmacia Ramos” na lagi nang pinaglilipunan ng mga binata at ilang ginoong may asawa na, isa sa mga binatang naroon ang tumawag sa kanya.
―Aling magmamani, pagbilhan na nga po.
Halos ay hindi pa niya naibababa ang bakol na mani ay nakarinig na siya ng halos ay sabay sabay na “Ehem...Ehem...at malakas na buntong hininga sa mga taong naroon at lalo na sa dako ng pinaggagawan ng mga pilyong “chinelero at Zapatero” sa Almacan ni G. Gimenez na karanig ng nasabing Farmacia, at sa gayong mga pahatid at patungkol” ay dili ang hindi ikinahiya at ikinaumid ng magmamani, kaya hindi na siya halos makapangusap ni maitanong man lamang kung magkano ang binibili ng sa kanya'y tumawag.
―Pagbilan na nga po, aling...ano po baga ang inyong pangalan tabi?―ang tila birong usisa ng bumibili.
Yumuko ang magmamani upang ikubli ang kanyang mukha dahil sa pagkahiya at saka banayad na tumugon.
―Ninay po...!
―Aling Ninay, pagbilan na nga po—at inabot sa kanya ng bumibili ang halagang isang piseta.
Samantalang naglalagay si Ninay ng mani sa binalisungsong na dahon ng saging ay kung ano anong mga parinig at pahatid ng salita ang tinanggap niya sa dako ng mga manggagawa sa Almacen ni G. Gimenez, kaya gayon na lamang ang kanyang pagmamadali sa pagbibili.
―Kay gandang magmamani, ano?―anang isa.
―Siya nga, tanggapin kaya niya akong tagapagsunong—ang tugon ng isa.
―Kung ako lamang ang bibili, pagdi ko pinakyaw na lahat ang tindang mani.
―Papakyawin ko kasama pati ng may tinda—ang sabad ng isang lalong pilyo at may kato sa bibig.
―Hoy, huwag kayong maingay at baka magalit sa iyo—ang payo ng isang kumibo na dili.
Mga ganyan at kung ano ano pang biro at tuksong parinig ang boong boong napakinggan ni Ninay, sa sandaling ikinatigil niya sa tapat ng Farmacia Ramos. Umalis, ngunit malayo na siya'y nakaririnig pa rin siya ng mga ipinababaong biro ng kanyang mga iniwan.
―Kay pipilyong manggagawa...!
Gaya rin ng dati ay madaling nakaubos si Ninay, at sa kanyang paguwi'y may dala siyang pinamiling pagkain at iba pang sukat ipasalubong sa kanyang Tatang. Nang siya ay dumating sa kanilang dampa, ay magiika labingisa na sa tanghali, at dinatnan niyang naiinip sa paghihintay ang kanyang Tatang.
―Tatang, narito na ako—ang bati niyang pasalubong sa pagdating—ako'y nakaubos ng tinda; ibinili kita ng gusto mong pagkain.
―Salamat, aking anak. Mamayang hapon ay maiiwan ka rito, pagkat ako'y uuwi ng bayan upang bumili ng ilang kasangkapang kailangan ko sa paggawa.
―Opo, Tatang.
Sadyang naiiwan si Ninay ni Ingkong Pinong, na nagiisa sa kanilang dampa sa tumana, at minsan man ay hindi sinalagimsiman ang matanda sa maaaring ipahamak ng dalaga. Sakali mang totoo na lubhang maraming binatang naparoon ay takot na magsilapit sa kubo, at ang mga ito'y nagkakasya na lamang sa pagaabang sa mga pook na kakikitaan kay Ninay, kung ito'y namimilit o kaya'y kung namimitas ng hinog na kamatis sa tumana. Hindi nga sila lumapit sa laki ng takot sa mapanganib na matanda...!
Kung naiiwang gayong nagiisa si Ninay, lalo na kung hapon, ang lagi niyang gawa'y ang mamilmit ng isda sa ilog na malapit lamang sa kanilang kubo. Kung anyong papalubog na araw, ay makikita ang magandang magmamani na nakaupo sa pampang at namimilmit, kaya sa gayong anyo'y kadalasang siya'y madaanan ng mga mangangalakal na nagsisipamangka sa Maynila o kaya'y ng mga “viajerong” nagbubuhat sa Angat o Garay at nagsisipagluwas ng kalakal. At lahat sila, sa lahat halos ng pagkakaton sila'y madaan, ay di sasalang sila'y hihinyo upang masdan ang namimimilmit o kaya'y ilapit sa pampang ang kanilang daong upang kausapin si Ninay. Kung sila'y pakipaguasapan, ay magsisialis ng taglay ang kasiyahang loob. Sa ganitong paraan at dahil sa kanyang pagtitinda niya ng mani sa Baliwag kung araw ng Sabado, kung kaya nakilala at napabantog ang kanyang magandang Magmamani, hindi lamang sa Baliwag kungdi gayon din naman sa bayang kalapit.
Sabado. Araw ng tiyangge sa Baliwag. Ang mga mamimiling nagbubuhat sa kung saan saang bayang kalapit ay parang nagsisipagunahang makarating sa takot na sila'y makaubusan ng mabibili. Gayon din naman ang mga taga-bukid na nagsisipagmadali nang huwag tanghaliin ang kanilang paninda. Kung ganitong araw ay totoong maraming nagsisipaglako ng mani, na ang karamiha'y mga taga Bustos. Nang araw na yaon ay tinanghali si Ninay sa pagtitinda dahil sa ilang gawaing naka-abala sa kanya, kaya marahil ay magiika sampu na sa umaga ng siya'y sumapit sa bayan oras na karaniwang naipamili na ng kanyang mga kailangan. Gayuman ma'y naglako siya gaya ng dati, ngunit parang inabot ng masamang kapalaran, ay kung bakit palad na siyang naka-isangsalapi ng napagbilhan. Dahil sa malapit nang tumutog ang ikalabing-dalawa sa tanghali, kaya binalak na niya ang umuwi nang hindi na naisip ang maguwi ng anoman sa kanyang tatang gaya ng kinaugaliang gawin kung siya'y makagaling sa pagtitinda. Umuwi siyang masamang masama ang loob, at halos mangilid ngilid ang kanyangn luha sa mata. Kung mabigat man ang kanyang sunong na bakol ng mani dahil sa apaw sa laman noong siya'y papauwi pa lamang ng bayan, ay tila lalong mabigat ngayong siya'y pabalik na, gayong nakulangan na ng halagang isang-salapi. Siya'y nahihiyang dumating sa kanilang hindi nakaubos ng tinda, hindi sapagka't siya'y makakagalitan ng kanyang Tatang, kungdi, yaong lamang ang araw na hindi siya nakaubos na mani, at saka ang isa pa'y hindi siya nakabili ng kanyang kailangan, na di paris ng kung nabili sanang lahat ang kanyang mani. Dumamdam siya ng gutom at pagod noon sa paglalako na di gaya noong mga araw na sinundan na di man siya napagal, kaya nang siya'y papauwi at matapat sa lilim ng isang punong mangga, pagkalampas ng bisita ng San Jose, siya'y nahinto upang magpahingang sandali. Hindi pa man siya nalalaunan sa pagkakahinto ay isang “run-about” na “cadilac” ang di kinukusa ng sakay ay bigla na lamang napahinto sa tapat ng kinalalagyan ni Ninay, dahil sa nakaubusan ng gasolina. Dahil sa hindi maaring magpatuloy ng paglakad ang binatang siya marahil ang may ari ng auto, ay nagutos sa chofer na bumili ng gasolina sa almacan ni S. Rodriguez sa bayan. Pagbabangpagbaba ni Luis—ito ang pangalan ng binata—ay namataan niya ang magmamani, nguni'y dahil sa karukhaan marahil ng kasuutan ni Ninay na sa pagkakatayo'y katabi ang bilao at bakol ng mani, ay hindi gaanong pinansin ni Luis, nguni't nang sila'y magkatama ng mata at napagmasdang mabuti ng binata ang kaayaayang mukha ng Magmamani ay para siyang naakit na lapitan at tingnan kung ano ang tinda.
―Oh, kay gandang Magmamani nito—ang kanyang nasabi sa sarili. Lumapit ang binata at...
―Ibig baga ninyong pagbilhan ako ng mani?
―Aba, opo, papakyawin baga ninyo, Mama?
Tinitigan ni Luis ang mukha ni Ninay, at sa mukhang yaong lalong pinagaganda ng kaalinsanganan ng mga oras na yaon, at dahil sa kalungkutang nagiiwan ng bakas, ay parang naaaninag niya sa mga hapis na mata ni Ninay, na, tila tunay nga ang hangad ni Ninay na mapakyaw ang tinda niyang mani. Naulit sabihin ni Luis sa kanyang sarili ang kariktan ng babaeng yaong kaharap. Hindi muna niya natugon ang tanong ng magmamani at nagkasiya siya sa malabis na paghanga sa lahat ng katangiang nakita niya sa magmamani na, marahil, at hindi pa niya nakikita sa ibang babaeng kanyang nakaharap at nahangaan.
―Papakyawin ko po, aling...
―Ninay po ang ngalan ko—ang di kinukusa ay namulas sa mga labi ng magmamani sanhi sa malaking hangad na mapakyaw ang kanyang tinda, at sinabayan ng pagyuko na taglay ang bahagyang pagkahiya sa binata.
―Ninay!
―Ninay nga po.
―Kay tamis na palayaw, kasing tamis marahil ng maning ito—at kasabay ang dampot ng binata ng ilang mani upang tikman, at samantalang kinakain ay kinagiliwang pagmasdan ang likas na hiyas sa katawan at pagkatao ng pinakamagandang dalaga sa kanyang palagay, habang si Ninay naman ay marahang nagtatalisaod ng maliliit na bato sa kanyang paanan.
―Narito ang aking bayad sa lahat ng inyong mani—at iniabot ni Luis ang halagang sasampuing pisong papel sa magmamani.
―Aba, kay laki po namang halaga niyan, dalawang piso po lamang ang halaga ng aking tindang mani—ang tugong malumanay ni Ninay.
―Tanggapin na ninyo at ituring na napulot sa daan ang kalabisan.
―Aba, huwag po, salamat po, mama...
―Kung hindi ninyo tatanggapin ito ay daramdamin kong huwag nang pakyawin ang inyong mani.
Sa sinabing ito ni Luis, ay napilitang tanggapin ni Ninay ang halagang ibinibigay ng binata, hindi sa dahilang maiiwan sa kanya ang kalabisan kungdi sa pangambang baka totohaning hindi pakyawin ang kanyang tinda ay hindi siya makabibili ng kanyang kailangan.
Dinampot ni Luis ang balok ng mani at ibinuhos ang laman sa kanyang auto, at pagkatapos ay nangusap.
―Aling Ninay, saan kayo naninirahan, taga saan kayo?
―Diyan po lamang sa Nayon ng Tiaong, ako po'y taga rito sa Baliwag, Bulakan; malapit na po rito ang amin; doon pa lamang sa tabi ng ilog at... hindi pa natatapos ang ibig pang sabihin ni Ninay ay nagtanong na muli ang binata.
―Kayo baga'y nagtitinda ng mani araw araw?
―Hindi po, kung araw po lamang ng Sabado na paris ngayon.
―Eh, di ako'y pagbibilhan ninyong muli ng mani sa Sabadong darating.
―Kayo po ang masusunod.
Samantala'y dumating naman ang chofer ni Luis at pagkatapos na mailagay ang gasolina sa auto, ay humanda silang lumakad. Subali't nang maalala ni Luis na dala pala niya ang kanyang kodak ay madaling inisip na kunan ng larawan si Ninay. Inihanda ang kailangan at pagkuwa'y...
―Aling Ninay,―pabiglang tawag ni Luis samantalang ito'y palakad na sa paguwing sunong na muli ang wala lamang bakol at bilao ng mani. Lumingon si Ninay dahil sa tawag ni Luis, at sa paglingong ito'y kasabay ang pagkuha sa kodak na inihanda ni Luis.
―Salamat po Aling Ninay—at isang makabuluhang ngiti ang iniwan sa magmamani na labis ang pagkamangha sa gayon ginawa ng binata. Malayo na ang auto ni Luis ay hinihabol pa ng ngiti ni Ninay, at sa kanyang sarili'y nasasabi ang walang katapusangn pasasalamat sa binata. Hawak hawak niya sa kamay ang sasampuing pisong papel at ...anong laking katuwaan ang naidudulot sa kanya. Ibig ibig na niyang bumalik sa bayan upang bumili ng kanyang ilang kailangan at uwian ng pasalubong ang kanyang tatang, nguni't nagunita niyang tanghali nang tapat, at kailangan na siyang umuwi.
―Naku, marahil ay hinihintay na ako ni Tatang—at pinatulin ang kanyang paglakad.
Mabilis na mabilis ang takbo ng “run-about” ni Luis. Nais niyang makarating agad sa Maynila nang magawa niya agad ang kailangan upang kahit sa larawa'y makita niyang muli ang magandang magmamani. Hindi na siya huminto sa Manilaw upang manghali roon gaya ng kanyang pangako kay Leonor at kay Siyon, at siya'y tuluyan nang umuwi sa Maynila.
Si Luis ay isang binatang mayaman at nagmamayari ng malalaking paupahang bahay sa Maynila. Ulila sa ama't ina, at siya'y bugtong na anak na nagmana ng malaking kayamanan naiwan ng kanyang magulang. Magkakaroon na siya marahil ng dalawangpu at limang taong gulang, at dahil sa sagana na sa salapi, ay nasusunod ang lahat ng kalayawan, sa karangyaan at sa pagliliwaliw na maisip. Mayaman palibhasa, kaya may pangalan sa matataas na lipunan. Kasapi sa “Bachelors Club” at sa “Mutya ng Silangan”, at siya ang tinaguriang tanorio na sa pakahulugan ng kanyang mga kaibigan, ay “tandang na walang salang tumitilaok at namamagakpak sa mga hating-gabi at madaling araw.” Siya'y may isang bahay na “chalet” sa Ermita, at doo'y kasama niya ang isang naging bailarina sa Sta. Ana Cabaret, na noong nagsasayaw pa, ay siyang pinakamaganda sa mga nororong bulaklak na sariwang-lanta at ilawang maningning na malamlam. Hindi lamang sa Cabaret hinangaan ang kagandahan ni Tentay, ito ang pangalan, kungdi sa lahat ng pook sa Maynila at kalapit na lalawigan na maparoonan niya, kaya't masasabing ang kagandahan lamang niya ang sanhi kung bakit pinakikisamahan siya ni Luis, sa ibabaw ng lahat ng pansing iniuukol sa kanya ng mga mararangal na tao na nakakikilala sa kanya. Ang naging bailarinang ito ay nagkaroon na na tatlongpu at apat na taong gulang, nguni't sa kanyang anyong namanatili pa rin ang kasariwaan, ang kagandahan at ang kabanguhang napagiingatang lumaging humahalimuyak, ay sapililtang masasabi ng sinoman na siya'y kahanay lamang ng lalabing waluhing Abril, at palad nang mabakas sa kanyang anyo ang isang may pinagdaanan sa buhay.
Magiika una oras na marahil sa hapon nang sumapit sa kanyang bahay si Luis sa Maynila, taglay ang matamis na ala-ala at paggunita kay Ninay, ang magandang magmamani. Bahagya na siyang nakakain ng tanghalian, at maanong natugong mabuti ang mga paguusisa sa kanya ni Tentay, kung saan siya galing at bakit siya natanghalian sa pag-uwi. Hindi siya natulog sa tanghali noon gaya ng kanyang kinaugalian, pagka't ginawang agad kinuhang larawan ng magmamani. Nang makaraan ang ilang oras ay nasok sa kanyang silid at may kukunin, subali't ano ba't pagpasok niya'y una niyang natagpuan ng tingin ang kanyang giliw na si Tentay na mahimbing sa pagkakatulog. Napahinto siya at pagkatapos na pagmasdang mabuti ang pagmumukha ni Tentay ay nasabi sa sarili sa buong pagtataka.
―Aba, kamukhang-kamukha si Tentay ng magandang magmamani...!
Anopa't natapos din ang pagkuha ng larawan. Anong inam ng pagkakakuha...! At, anong ganda ni Ninay...! Kung maaari lamang na kausapin ang larawang yaon, marahil ay kinausap na ng binata upang pagbuhusan ng kanyang umaapaw na paghanga at pananabik. At parang hibang sa kariktang yaon, ay nasabi ng malakas na halos ay di kinukusa.
―Ninay. Oh, Ninay, babalik ako, hahanapin kita sa Baliwag...!
Pagkasabi nito'y tumungo sa kanyang “escritorio” at sinulatan ang likod ng nasabing larawan—ng ganito mga kataga: “Si Ninay, ang magandang Magmamani”―Tiaong, Baliwag, Bulakan, 30 Marzo 1924.... At pagkatapos na maisulat ay maingat na inilagay sa kanyang kartera at inilagay sa loob ng kahon ng kanyang “escritorio”.
Gabi. Ang bulwagan ng bagong gusali ng “Club Filipino” ay kasalukuyang sumasaksi noon sa isang makaharing pagdiriwang na sa taon, taon ay idinaraos ng mga “bachelors”. Dumalo noon si Luis at gaya ng kinaugalian, kapagka gayon nang lipunang pangkamahalan ay naiiwan si Tentay sa bahay. Nang gabing yaon, samantalang si Luis ay namamayani sa pagpapakitang giliw at karangyaan sa mga kaibigan at kakilalang dalaga, si Tentay naman ay na sa bahay, at parang paglilibang ay nakahumalingang magbukas ng kahon ng “escritorio” ni Luis. Isa sa mga kahong nabuksan ay ang kinalalagyan ng kartera ni Luis na dahil sa pagmamadali ay nalimutan. Binuksan ni Tentay at anong laking panggigilalas niya nang makita ang larawang naroon. Kamukha niya...! Walang pinagibahn...parang pinilas...! at tila hindi pa yata siya nasisiyahan ay humarap siya sa salamin ng kanyang aparador at saka niya pinagmasdan ang larawan.
―Kamukha ko, sino kaya ito?―ang tanong sa sarili.
Kailan ma'y hindi niya kinakitaan ng ibang larawan sa kartera si Luis, kungdi noon lamang. Tiningnan niya ang likod ng larawang kanyang hawak at doo'y nabasa niya ang itinitik ni Luis. Bago na namang pagkamangha ang naghari sa kanya, at ang mga salitang “Tiaong”― “Baliwag, Bulakan”, ay parang nagpasariwa sa kanyang alaala nayong yaon, sa bayang yaon, na malaon nang nakatiklop sa aklat ng kanyang limot. Nanumbalik at parang humaharap sa kanyang ngayon ang nakakahiyang pangyayari sa kanyang buhay na, labing anim nang taong ngayong ikinubli sa kanyang gunita, itinago sa kanyang guni-guni at inililihim sa mata ng kanyang mga pangarap at panaginip, upang tuluyan na niyang malimot at di makasagabal sa kanyang ginawang pagpapakunwari na ipinalagay na pagbabagong buhay. Nagunita niya ngayon ang isang madilim na gabi ng isang buwan ng Agosto, nang iwan niyang parang isang walang kabuluhang bagay ang isang sanggol ang kanyang anak, ang unang patak ng dugo ng kanyang puso at natipong luha sa kanyang pagibig, sa isang matandang nagtitira sa isang kubo sa nayon ng Tiaong sa Baliwag. Oo, at parang isang nakalimot na may inaala-ala ay naitanong niya sa kanyang sarili kung buhay kaya ang kanyang anak, kung naroon pa sa kanyang pinagiwanan at kung ano ang kubuhayang sinasapit. Nguni't palibhasa kung naging Ina man si Tentay, at nagdanas ng hirap sa pagbibigay buhay at liwanag sa kanyang anak, ay hindi naman nagbalik sa kandukandungin ang isang sanggol na marunong nang ngumiti, ni hindi dumanas ng kasiyahang loob na mahalikan at mahingan ng gatas ang kanyang dibdib ng isang sanggol ng naglalambing, at dahil pa nga sa pangyayaring ang bunsong yao'y bunga ng kanyang “pagkakadupilas”, at hindi man lang kinilabutan ni hindi nalungkot sa harap ng gayong mga alalahanin. Inibig niyang limutin ang kanyang lumipas, at sa loob ng labinganim na taon ay noon lamang niya nagunita nang makita ang larawang kaharap niya at saka ang mga tala ni Luis na nasusulat sa likod. Hininagap sandaling baka ang nalalarawan doon ay ang kanyang anak na iniwan sa nayon ng Tiaong sa Baliwag, at ngayo'y malaki na, nguni't kapagdaka'y kinatkat sa kanyang gunita ang alalahaning yaon, pagka't ayaw niyang sa katamisan ng kanyang pinagtatalikang buhay ngayon ay manumbalik pa kahit sa guni guni ang maiitim na anino ng mga lumipas na araw.
―Sino ma'y walang karapatang magpapanumbalik sa aking ala-ala ng aking mga kasawian—ang kanya pang nasabi sa sarili.
―“Nguni't, oh, babae, ang mga pagkakamali ay maaaring limutin humihinging ituro ng Diyos ang mga pagkakamaling iyan, upang yao'y magpagunita o magpasisi man lamang.”
Pagkatapos na maisauli ni Tentay sa kartera ni Luis ang larawan at malagay na muli sa kahong kinakunan, ay nasok sa kanyang silid, umupo sa isang silyang na sa tabi ng durungawan, at di man niya kinusa ay kung bakit sumusurot sa kanyang isipan ang mga pangyayaring ibinabalik sa kanyang malay ng pagkakataon. Nguni't ang katotohanan ay ayaw niyang isipan man lamang ang mga naging batik na itim ng kanyang buhay, at kung siya ma'y nabubuhay sa likod ng tabing ng mga pagpapanggap at pagkukunwari ay nais niyang huwag magalinlangan ang sino man, lalo na si Luis, sa ipinakilala niyang sariling kalagayan. Kung siya man sakali ay “bailarina” ay ibig niyang ipagmalaki ang pangyayaring hindi na lumalampas pa roon ang kanyang kasiraan; at siya ma'y nakuha ni Luis sa gitna ng bulwagang nagkupkop sa mga pagkakasala at sa mga makasalanan ay bukod tangi siyang malinis at banal. Isang oras marahil ang nagdaan sa kay Tentay sa gayong anyo at parang pasiya sa isang sinuring suliranin, ay pinagtibay niyang dapat niyang salirinin ang kanyang mga “sama” at sinoma'y hindi na dapat makabatid. Ang pagkakakita sa larawan at ang pagkakabasa sa mga titik sa likod niyon ay pinalagay na lamang na di nangyari sa kanya kaya't gaya rin ng dating tiwala ay tiwasay ang loob na humiga sa kanyang kama at nagpakahimbing sa pagtulog.
Sa Baliwag—ang utos ni Luis sa kanyang chofer, samantalang siya'y nakasakay sa kanyang “run-about”, isang umaga ng araw ng Sabado. Ang sinasakyan ni Luis ay parang ipo ipo halos sa pagtakbo at parang tumutugon sa hangarin ni Luis na makarating agad sa Baliwag. Sabik na sabik ang binata, at samantala'y kung makailan niyang kunin sa lukbutan ang larawan ng magmamani at boong paghangang pinagmalas. Oh, kung siya lamang ay isang Gatmaitan o isang Corazon de Jesus, marahil nakabigkas na siya ng isang.
Nang sila'y makaraan na sa Maykawayan ay nagtanong ang chofer.
―Senorito, tayo po baga ay hihinto sa Marilaw?
―Hindi na, patulinin mo na lamang ang takbo ng auto at nang huwag na tayong makita ni Leonor.
Marahil at magiika siyam na sa umaga ng sumapit ang ating binata sa pook na una niyang kinakitaan kay Ninay: Ang Magmamani. Ipinahinto ang auto at nais niyang doon hintayin sa pagdaraan ang magmaman, nguni't may isa o dalawa na siyang oras na naghihintay nguni't ay hindi pa niya nakikita. Inip na siyang inip.
―Hindi kaya siya magtitinda ngayon—ang naitanong sa sarili ni Luis. Noo'y magikalabingdalawa na ng tanghali. Ang mga nagsipamili sa bayan ay naguuwian na, at ilang magmamani na ang nagdaan, nguni't si Ninay ay hindi man niya nasilayan. Isang matandang lalaki ang noo'y sa daraang papauwi na, na kasabay ng isang dalagang sa anyo ay mapagkikilalang isa ring magmamani. Parang di sinasadya, pagkatapat nila sa auto ni Luis ay nangusap ang dalaga.
―Ingkong Pinong, bakit hindi nagtinda ng mani si Ninay?
―Hindi nga pagka't tila siya'y naglaba ng ilang pirasong damit.
―Nalaman ba ninyo Ingkong Pinong, kay palad niyang si Ninay, akalain baga ninyong noong isang Sabado, sangayon sa kanyang balita, ay may isang taong pumakyaw ng kanyang mani at ang ibinayad sa kanyang sasampuin pisong papel ay hindi na pinasuklian.
―Siya nga raw, nguni't maanong makita ko at makilala ang taong yaon upang maisauli sa kanya ang walong pisong sukli.
Ang lahat ng salitaang iyan ay maliwanag na narinig ni Luis at ipinalagay agad na ang matandang yaon ay siyang Ama ni Ninay at ang kasama ay isang kaibigan ng dalaga, kaya, dahil sa nais na makita at mabalitaan ang anomang tungkol sa kay Ninay, ang ginawa niya'y sundan ang dalawang naguusap na noo'y malapit nang lumiko sa daang patungo sa Tiaong, at nang malapit ay bumati at nangusap.
―Mama, magandang araw sa inyo, nais kong bumili ng maraming mani, sino baga sa Tiaong ang mabibilhan ng mani?
Ibig magalinlangan sa pagtugon si Ingkong Pinong at kanyang minalas mula ulo hanggang paa ang hindi hinihintay na mamimili.
―Sa kabila po—ang agaw na tugon ng dalaga, at itinuro ang matanda na sumangayon naman.
―Maari baga ninyo akong pagbilhan ngayon? Kailangan lamang ng isang nagbilin.
―Opo, nguni't kailangang kayo'y sumama sa akin—ang tugon ng matanda.
―Wala pong kailangan—ang tugon naman ni Luis, at ipinagutos sa kanyang chofer na isunod ang auto.
Ang pangyayaring ito at saka ang mababaw na dahilang ginawa ni Luis ay labis na nakapagdulot sa kanya ng tuwa, at samantalang sila'y lumakad ay gayon na lamang ang pananabik na makita si Ninay. Ang dalagang kasama ng matanda ay naiwan na ng matapat sa kanilang bahay, at iniisip isip niya na ang binatang yaon ang bumili ng mani kay Ninay kaya bago tuluyang nasok sa tarangkahan nila ay sinundan pa muna ng tanaw ang binata na tuluyang kasama ni Ingkong Pinong.
―Hayun ang amin—at itinuro ng matanda ang isang kubo sa gitna ng kanilang tinatahak na tumanaan. Tiningnan ni Luis at ang kalagayan yaon ng tumana ni Ingkong Pinong na lipas ng kasariwaan; ang maliit na kubong tinatahanan ng nag aalaga ng malalagong pananim na sa magkabilang panig ng landas, at saka sa dakong likura'y ang ilog na matulin ang agos, na laging pinagdarausan ng masasayang “picnic” at ang buong nakaliligid sa kanya, pati ang tumatanghay na bughaw na langit, ang lahat ng iyan, ay naghahandog kay Luis ng tingining lipos ng pangarap at tulain. Para niyang nararamdaman malapit siya sa Kalilkasan, maabot niya ang langit at makakausap ang buong nakakaligid sa kanya sa pamamagitan ng kanyangn diwang umaawit.
Kay gandang tanawin nga naman noon...!
―Ninay―ang paglapit nila sa kubo ay tawag ng matanda.
―Tatang―at patakbong lumabas sa kubo at sinalubong ang matanda, nguni't nang magkatama sila ng paningin ni Luis, siya'y napahinto, napayuko at nang muling itaas ang kanyang namumulang mukha dahil sa pagkahiya marahil ay napaharap siya sa binata ng minsa'y pumakyaw ng kanyang mani.
―Aba, kayo pala...!
―Ako nga, aling Ninay, di ba sinabi ko sa inyong bibili akong muli ng mani.
Ang magandang magmamani ay kapaliligo pa lamang noon pagkatapos na siya'y makapaglaba. Lugay ang kanyang mangulot ngulot na buhok na abot hanggang sa kanyang binti; ang kanyang mga sinagaang labi; ang kanyang pisnging walang pulbos, nguni't namumurok at parang may bulo ng isang manggang “malabayawak”; ang kanyang mga matang tila nakikipaglaro sa amihan na niyuyungyungan ng kanyang mga pilik na mahahaba at malalantik, ang kanyang kilay na tila dalawang gasuklay na buwan ang pagkakasikat at ang kanyang katawang biluganng malambot at sariwa saka ang kanyang malantik na baywang, ang lahat ng iyan na inibig ng katalagahang maging palamuti sa katawan at katauhan ng isang binibining lalabing anim na katagarawan, ay nagpapakita sa atin ng isang walang kasing gandang “cuadro” ng kariktan na, kung maiguguhit ng ating mga pintor na Amorsolo, Dela Rosa atbp ay sapat na makapagbigay sa kanila ng dakilang kabantugan sa daigdig ng sining sa pagguhit.
Kay gandang dalaga noon...!
Walang ginawang kagandahan. Ang kanyang kulay ay sariling kulay ng kanyang balat sibuyas, ang kanyang bango'y ang sariling kamanyang ng isang katuwang malinis na tulad sa linis at tamis ng tubig sa “nining-mining”, kaya sa harap ng dilag na yaon nagaanyaya ng pagibig, si Luis ay hindi halos nakapangusap, at sa sandaling yao'y dinamdam niya ang isang pangangayupapa, at kung totoong siya ma'y dakila, mayaman at liping maginoo, ang mga katangiang iya'y kasama rin sa pagpapakumbaba at pamamagitan niya sa harap ng magandang Magmamani.
―Ninay, bibili raw ng mani ang ginoong iyan, pagbilhan mo nga.
―Bibili nga ba kayo uli ng mani—ang tanong ni Ninay kay Luis.
―Siya nga—at yumukod si Luis na tila di niya matatagalang titigan ang kariktang yaong kapintu pintuho.
Sa likod ng kubo ni matandang Pinong ay may isang sibi at sa silong nito ay naruon ang bunton ng mani. At nang si Ninay ay nakaupo na at tumatakal ng mani, ay siyang paglapit ni Luis, at sa di na makayanang bugso ng kalooban ay biglang nahawakang ang kamay ng magmamani at ng buong giliw na nagusap.
― Ninay, hindi ang nais ko'y bumili ng mani, ang nais ko'y makita ka, makausap ka at masabi sa iyong minamahal kita.
Dahandahang inihulagpos ang kamay ng dalaga sa pagkakahawak ni Luis at saka sumagot.
― Aba, hindi baga ang sabi ninyo'y bibili kayo ng mani?
―Bibili rin ako Ninay, nguni't...
Hindi pa natatapos ang sasabihin pa ni Luis ay siyang paglapit ni Matandang Pinong at saka nagsalita.
―Napagbilinan mo na baga Ninay ng mani ang maginoo?
Hindi nakatugon agad si Ninay at sila'y nagkatinginan ni Luis, pagka't hindi niya nalaman ang kanyang itutugon sa dahilang nalimang siya sa pagtatakal sa salop nang siya'y hawakan sa kamay ni Luis, gayon ma'y napilitan siyang tumugon ng pagsangayon sa kanyang tatang bagaman ang katotohanay kulang pa yata ng pito o walong salop sa kahustuhan ng binibili ni Luis. Ibinigay nito sa matanda ang kabayaran at iniutos sa kanyang chofer na ilulan ang maning binili sa auto.
―Mabuti'y dito na kayo mananghali ginoo—ang anyaya ni Ingkong Pinong kay Luis.
―Huwag na po, marami pong salamat.
Nagpaalam na si Luis, ngunit bago umalis ay palihim na naibulong sa loob ng salop na pinagtakalan ni Ninay, ang isang larawan nito sa kodak na kinuha ni Luis na sa likod ay nakatitik ang mga ganitong kataga: “Ito'y si Ninay, ang Magandang Magmamani. Iniibig ko siya ng boong puso.” Luis.
Nakaraan ang ilang buwan. Unti unti nang ang malalamig na kamay ng panibugho ay nararamdaman dumarampi sa pusong labis ang pagibig ni Tentay kay Luis. Ang mga luhang dumadaloy sa kanyang mga mata ay nagpapakilalang may sugat ang kanyang maramdaming puso, lalo na nang minsa'y usisain nya ang chofer ni Luis at ipinagtapat naman sa kanya ang lahat ukol sa madalas nilang pagparoon sa Baliwag.
―Tunay po Aling Tentay, at kay ganda pong dalaga noon, magandang maganda po at saka bata; nagtitira po lamang sa isang kubo na kasama ang isang matandang kung tawagin ay Ingkong Pinong, at anhin ko man pong pagmasdan ay kamukha ninyo.
―Eh, ano Berto—ito ang pangalan ng chofer—ang napansin mo sa kanila kung kayo'y naparoroon?
―Kung minsan po'y nakita ko silang naglalakad sa tumana at namimitas ng bunga ng halaman ni Ingkong Pinong, kung minsan nama'y namamangka sila sa ilog, at,... tila po yata sila'y nagkakai...
―Sapat na, Berto.
Aalis na sana si Tentay at papanhik na sa itaas ng bahay, nguni't siya'y pinigilan ni Berto at nagwika.
―Aba, Aling Tentay, huwag ninyo sanang sasabihin sa senorito at ako'y kagagalitan.
―Hindi.
Nagtuloy si Tentay sa kanyang silid, umupo sa isang silyon at pagkati ay naibulalas ang isang malalim na buntonghininga ay matamang nagdilidili. Napapansin niyang may ilang araw na ngayong tila tumatamlay sa kanya si Luis; tila nanglalamig ang pagibig at pagpapakita sa kanya: tila ang dating giliw, suyo, at paglalambing na di nalilimot ni Luis kung dumarating o umaalis kaya sa bahay, ay tila nga ikinahihiya na wari ni Luis na gawin sa kanya; at sa pangyayaring ito'y mapuno pa ang ipinagtapat sa kanya ni Berto, ay labis labis ng dahilan upang maniwala si Tentay na ang pagibig ni Luis ay hindi na niya sarili, at nakakaagaw ngayon ang magmamaning taga Baliwag. Nguni't sino ang Ninay na yaon na, sang ayon sa larawang nakita niya at sa ipinagtapat sa kanya ni Berto ay kanyang kamukha? Sino nga ang dalagang ito na nagtitira sa isang kubo sa Tiaong sa Baliwag at kasama ng isang matandang kung tawagin ay Ingkong Pinong? Hindi maubos isipin ni Tentay ang katotohanan ng bagay na ito, nguni't ibig na niyang maniwala na ang Ninay na yaon, ang magandang magmamaning kinihihibangan ni Luis, ang tila umagaw sa kanya ng pagibig nito, ay wala ng iba kungdi ang kanyang anak. Subali't kung ito'y totoo nga, dapat pa kaya siyang manibugho? Makapagpapakasakit kaya siya hanggang sa siya'y lubusang mawalay sa kasaganaang at sa kaligayahan sa piling ng isang binatang minamahal niya ng labis, alang alang sa pagibig at ikaliligaya ng anak, kung sakali? Maiiwan kaya niya ang tahanang yaon na kumupkop sa kanya, nagiingat ng lalong mahahalagang sangla ng pagibig na lubhang matamis at ng mga patuturing na walang kahulilip na parang malalambing na kundiman ay inaawit ang kanyang buhay at naghahatid sa kanya sa dako paroon ng kanyang mga pangarap? Malilimot kaya niya si Luis, ang binatang itong humango sa kanya sa isang pangit na kalagayan at nagbuhos sa kanyang puso ng matamis na tubig ng tunay na pagmamahal? Nariyan ang mga katanungan sa sarili ni Tentay na, sa matamang pagmumunimuning yaon ay ibig niyang masagot. Humaharap sa kanya ang isang suliraning para sa kanya'y siyang buhay at kamatayan, palibhasa'y sa magiging hangga at kalutasan ay doon nagsasalig ang kanyang kapalaran. Paano'y kung di man nga siya kasal kay Luis, ay wala na siyang mahahanap at gayon na lamang marahil na pagmamahal at pagtingin ang maari niyang hintayin sa isang tunay na asawa. Kaya, sakaling manatili sa kanyang piling si Luis kahit na mahibang sa ibang babae ay maaari pang magpatuloy siya sa kanyang katayuan, nguni't kung si Luis ay bawiin sa kanya ang paglingap at buong pagmamahal, marahil ay ito na ang simula ng kanyang kasawian. Datapwa't sa harap ng ganitong pagmumunimuni ni Tentay, ay ibig niyang isaalang alang ang pangyayaring kung ang Magmamani ay siya nga niyang anak at si Luis ay tapat ang pagibig gaya ng kanyang nasaksihan ay iibigin na niyang magpakasakit; bayaan na si Luis sa kanyang mga hangarin at tulungan pa kung maaari upang makamit ang pagmamahal ni Ninay, ang kanyang anak.
Nang araw na yaon ay napagisip na mabuti ni Tentay ang mga pangyayari. Ang mataas na pangungusap na kanyang binitiwan nuong unang sandaling makita ang larawan ng magmamani sa kartera ni Luis, ang kanyang pagangkin at pagiimbot sa pagibig at kandili ng binata ay parang ibig na niyang bawiin at tila nais niyang kumilala sa kanyang pagkawala sa matuwid na pagsasabi ng gayon, at dahil sa siya ang Ina ang kanyang parang itinapong anak na ngayo'y siya niyang kaagaw sa kapalaran, ay waring ibig magsupling sa kanyang puso ang banal na damdamin ng pagka Ina, at alang alang sa kanyang pagkakasalang ginawa sa kanyang anak ay nais ngayong gantihin ay bayaran ng tunay na pagpapakasakit: iwan si Luis at bayaan itong maging malaya sa paghahangad ng pagibig ng kanyang anak. Sa pagsasagawa ng ganitong balak ni Tentay, ay parang ibinubunsod siya ng ganitong mga isispan:
Kung si Ninay ay mananatili sa piling ni Matandang Pinong ay malapit na makapagasawa lamang ng kung sino sa Baliwag, nguni't kung mapangasawa si Luis ay walang salang malalagay sa piling ng isang asawang mayaman at mabait, kung binuo ang kanyang loob sa pagsasagawa ng nasabing mga balak, nguni't naisip din niyang paroon sa Baliwag upang matiyak ang dalagang magiging sanhi ng lalong malaking pagpapakasakit na kanyang gagawin.
Sumapit ang hapon ng araw na yaon. Ang huling silahis ng araw na parang guhit ng liwanag na unti unting napaparam sa tubig ng tahimik na loob ng Maynila, ay parang pinababaunan ng malulungkot na alingawngaw ng mga batingaw sa itaas ng simbahan sa Malate. Nang hapong yao'y hindi man manaog sa kanyang halaman si Tentay, gaya ng kanyang karaniwang ginagawa. Namalagi siya sa kanyang silid, at sa pagkakaupo sa kanyang kama ay malungkot na pinagmalas ang sa kanya'y nangakaligid, ang lahat ng bagay na malapit na niyang iwan, at lalo nang higit ang malaking larawan ni Luis na nakasabit sa dingding na kaharap ng kanyang kama. Naminsan minsanng pumapatak ang kanyang luha, at kung magunita ang paninibughong hindi niya mapigil nuong hindi pa siya nakapagiisip ay halos mamatay siya sa kahihiyan sa sarili at sa kanyang anak, at siya'y nasubasob sa unang nasa kanyang kama. Ibig niyang patuluyang iluha ang marawal na kanyang sasapitin sa hiniharap kung siya'y malayo na sa piling at mabiyayang kandili ni Luis, datapwa't kung magunita naman niyang ang kanyang pagtalikod sa lahat ng katamisang idinudulot sa kanya ng buhay sa gayong kalagayan, ay alang alang sa isang kaluluwang kapilas ng kanyang kaluluwa at isang pusong una at huling bulaklak ng kanyang paigibig ay ibig (kulang). Salamat sa ganitong pangyayari na si Tentay ay may nakapang agaw sa pagibig, at ang pagibig na itong malaong ding araw na kumalinga sa kanya at nagdulot ng lahat ng kaligayahan ay maukol sa hindi iba sa kanya: sa kanyang anak, at salamat nga sa ganitong di pangkaraniwang hatol ng kapalaran, si Tentay ay parang lubos na naisip ang kanyang katayuan at ang kanyang damdaming Ina ay lubos na naghari sa kanya. Kailangang iluha niya ngayon hindi ang kanyang sasapitin, kungdi ang malaking pagkakamaling ipaubaya sa dahop na kalinga ng isang matandang Pinong ang pagaaruga at pagbuhay sa sanggol na kanyang anak na ngayo'y may labing anim na taong nakalipas. Ang mga kapighatian hindi man dumalaw sa kanyang puso nuong siya'y pagtaksilan ng kanyang naging unang kasintahan hanggang sa lumuwal na nga sa maliwanag ang naging bunga ng kanyang kabiguan ay nuon lamang niya iniluha, at ang boong kasawiang kanyang sinapit sa kanyang kabataan ay ibig niyang alalahaning lahat upang ganap na pagsisihan at pagukulan ng mapapait na luha. Lumuluha nga si Tentay, at ang mga unang patak ng kanyang mga luha sa kanyang pagsisisi tikis at ganap, ay kasabay halos ng mga malulungkot na tiktak ng isang orasang nagbabalitang nang mga sandaling yao'y ganap nang ikalawa sa madaling araw.
Kay lungkot ng mga sandaling yaon...!
Kasalukuyang ipinapahid ni Tentay sa kanyang pisngi ang mga basang bakas ng luha ng dumating si Luis buhat sa isang sayawan idinaos sa “Manila Hotel”. Nang makita nitong nasa gayong malungkot na anyo ang kanyang giliw, ay madaliang lumapit at patakang nagtanong.
―Tentay, bakit ka lumuluha, ano ang kahulugan nito?
―............................
―Bakit nga?
―Luis, walang anoman...! at siya'y tumayo upang hubaran ng pangibabaw na kasuutan si Luis.
―Hayaan mo't ako na; sabihin mo sa akin kung bakit ka umiiyak―ang pilit ni Luis.
―Oo nga, Luis, ako'y umiiyak at luluha pa marahil ako sa haharapin.
―Nguni't bakit nga Tentay; maaari bang sabihin mo sa akin ng maliwanag ang dahilan?
―Sapagka't malapit na ang araw na kailangang ako'y umalis sa lilim ng pagpalang bubong ng tahanang ito, at lumayo sa iyong piling at pagmamahal, nguni't...
Hindi natapos ang pagsasalita ni Tentay at nagunahang namalisbis sa kanyang pisngi ang nagpapaitang patak ng luha.
―Bakit, bakit, Tentay—ang ulit ulit na usisa ni Luis.
―Nguni't hindi ako nagdaramdam ni magdaramdam sa haharapin, palibhasa'y hinahangad ko kailan man ang iyong katahimikan at maayos na kalagayan sa harap ng kapisanan, at upang ito'y magawa ko ay kailangang ako'y lumayo, oo lumayo.
―Hindi kita mawatasan, Tentay.
―Lalayo nga ako pagka't ganito ang iniuutos ng mga pangyayari.
―Nguni't anong pangyayari ang tinutukoy mo, Tentay?
―Na ikaw ay may isang kasintahan sa Baliwag na minamahal mo nagmamahal naman; isang magmamani at...
―Hindi natapos ni Tentay ang ibig pang sabihin at itinakip ang kanyang mga kamay sa kanyang mukha na namamalisbis ang kanyang luha, samantala'y hindi naman makatutol si Luis upang pabulaanan ang mga narinig niya kay Tentay. Lubhang dakila at napakahalaga, taos at mataimtim ang pagibig ni Luis kay Ninay, di siya halos makatutol at makapagsinungaling; datapwa't gayon ma'y ibig na niyang ilihim kay Tentay ang kanyang hibang at sabik na pangingibig na iyan, sa pamamagitan ng di pagkibo, at bayaan nang ang mga pangyayari ang piping tumugon kay Tentay, palibhasa'y kung siya'y tutugon, ay mapipilitan niyang ipagtapat at aminin, at ang ganito'y magiging labis na pagpapamukha kay Tentay na wala na itong kabuluhan, samantalang kung ang mga pangyayari na lamang ang tutugon ay di lubhang mapait para kay Tentay, gaya na nga ng mga nasaksihang pangyayari na ipinaniwala na niya tungkol sa mga layunin ni Luis sa magandang magmamani. Hindi na nga kumibo si Luis, at sukat ang sinabi kay Tentay.
―Nagaalinlangan ka na baga Tentay sa king pagibig? Hindi mo baga ako minamahal?―samantalang hawak at pisil pisil ni Luis ang kamay ng kanyang giliw.
Isang makabuluhang tingin ang sa tanong na iya'y naging tugon ni Tentay, kaya't sa di napigilang bugso ng pagmamahal at parang pagkahabag ay nilagdaan ni Luis ng kung ilang halik ang mga kamay ng kanyang kasintahan, at pagkatapos ay tumayo na upang magbihis.
Isang hapon ng linggo ay tumanggap si Ingkong pinong ng isang hindi hinihintay na panauhin. At nang sila'y matapos magkakilalanan ay maririnig natin sa kanila ang ganitong mga paguusap.
―Ingkong Pinong, labis po ang pagtanaw ko ng utang na loob. Sa ibabaw ng lupa'y walang kasinghalaga ang pagpapasalamat ko sa inyo. Kayo ang bumuhay, nagkandili at umaruga sa aking anak. Kayo ang naging Amang nagpalaki at nagpalayaw, paano ko magagamti ang inyong walang kapantay na kawanggawa at kagandahang-loob?
―Sukat na; nalalaman ng dios na ako'y tumupad sa aking tungkulin, at kung ako'y maaring maghintay sa inyo na parang gantingpala, ay wala akong hihingin sa inyo kungdi ang pabayaan sa akin piling si Ninay. Siya ang tungkod ng katandaan, ko, ilaw sa gabi ng aking mga kalungkutan at siya ang tanging kasama at katulong sa aking dampang ito. Maglalabingpitong taon na ngayong ako ang kanyang Ama at siya'y aking anak, may pangyayari pa kaya o dahilang maaring maisip upang ilayo sa akin ang kayamanang iyan ng aking panimdim at boong pagkatao?
―Pagkasabi nito'y nanungaw si matandang Pinong sa bintana ng kubo at tiningnan sa halaman si Ninay at saka nangusap.
―Ayun ang anak ko, kay sipag, aking tatawagin at kayo'y aking ipakikilala.
Huwag po Ingkong Pinong, alang alang sa ikatatahimik ng musmos pang kalooban niya, ay huwag sana ninyo akong ipakilala, ni huwag sana ninyong ibalitang ang kanyang Ina ay naparito. Wala akong ipinakikiusap sa inyo, alang alang sa kanyang hinaharap kungdi isang bagay.
―Sabihin ninyo.
―Nababatid ko pong may isang mayaman at mabait na binatang namimintuho sa kanya, at na ngayon sa balita, sila'y nagkakaibigan, kaya nais ko sanang bigyan natin sila ng laya sa pagiibigan at gawin ang paraan upang sila'y magkaisang dibdib.
―Si Luis, si Luis, marahil ang inyong tinutukoy?
―Walang iba, Ingkong Pinong. Nakilala ko ang angkan ng binatang iyan at siya'y may lima o anim nang taong aking kakilala.
Nailing si matandang Pinong at pagkatapos maipahiwatig sa kanyang kilos ang katabangan ng loob sa iniaamuki ni Tentay, ay tumogon.
―Nguni't Aling Tentay, diyata't iibigin ninyong makaisang dibdib ni Ninay ang isang binatang mayamang gaya ni Luis. Gunitain ninyong sa pagitan ng kanilang katayuan ay may isang malalim at maluwang na bangin na di nila ikapagaabutang kamay. Maralita si Ninay at malayong mahalin ng tapat at ipagkapuri ng binatang iyan; saka, iya'y nangangahulugan ng patuluyang pagkawalay sa akin. Hindi, hindi ako makasasangayon. Nais kong pagdamutan niya ang kahirapang itong dinaranas namin na siyang kumandili at nagaruga sa kanya. Siya'y nasisiyahan sa aking piling at marahil ay di na niya iisiping maghangad pa ng ibang kalagayan.
―Datapwa, Ingkong Pinong, sila'y nagkakaibigan, at ang aking balita'y nakahandang pakasal sa kanya si Luis at pagkatapos ay ipasok siya sa Colegio sa loob ng mga dalawa o tatlong taon bakit natin aagawin sa kanila ang pagkakataon upang ipagdanas ng isang buhay na lalong kanais nais at maligaya, lalo na sa kay Ninay?
―Kung sa bagay, aling Tentay, kayo ang kanyang Ina, at sa paghahangad sa kanya ng kaligayahan, marahil ay hindi kayo inililigaw ng inyong pagmamahal sa kanya, nguni't malaman sana ninyong ako may namuhunan din ng lalong malaking pagmamahal na kay Ninay, kaya ang aking pagtutol sa inyo'y hindi nangangahulugan na ibig kong hadlangan ang hinahangad ninyong kapalaran para sa kanya, kungdi upang ipagunita lamang na, tila lalong mabuti na nag kapalaran at kaligayahang iyan ang hanapin natin sa daigdig na tulad ng nilakhan, at ipinagkaroon ng isip ni Ninay.
―Mabuti rin ang inyong iniisip Ingkong Pinong, nguni't hindi baga kayo nahahabag kay Ninay, kung siya'y naglalako ng mani sa mainit na lansangan sa Baliwag at tuksuhin at biruin ng lahat halos ng na binatang bumili sa kanya. Ingkong Pinong mahabag kayo sa aking anak... Mahabag kayo... Hindi baga ninyo ninanasa na ang makaisang palad ni Ninay ay yaong makapaghahandog sa kanya ng kaligayahan at kasaganaan sa buhay? Hindi baga...
Natigil sa pagsasalita si Tentay pagka't tumugon si Ingkong Pinong.
―Subali't paano ninyo nalamang may dalisay na hangarin ang binatang iyan? Natitiyak baga ninyo na siya'y tapat sa kanyang pagibig kay Ninay?
―Nalalaman kong hangad ni Luis na ihatid hanggang sa harap ng dambana si Ninay, datapwa't kung bakit ko natitiyak ito, ay huwag na sana ninyong itanong pa sa akin. Ang sanhi ng aking pagkabatid tungkol dito ay saka na ninyo itanong sa akin, sakaling sila'y magkaisang-dibdib na.
Tila ibig nang maniwala ni Ingkong Pinong sa mga sinasabi ni Tentay. Ang kanya na sariling pagmamahal sa kanyang apuapuhang dalaga, ang siyang nagpapayo sa kanyang kaillangan siyang pahinuhod sa amuki ni Tentay, at pagkatapos ng sandaling di nila pagkakaimikan ay nangusap ang matanda.
―Marahil ay may katuwiran nga kayo, nguni't upang huwag tayong iligaw ng paniwala ay kailangan kong kausapin si Luis at tiyakin sa kanya ang kanyang mga hangarin at pangingibig kay Ninay. Sa kanyang muling pagdalaw dito ay malalaman ko ang kanyang niloloob.
―Lalong mabuti Ingkong Pinong, nguni't ipinakikiusap ko lamang sa inyo na huwag ninyong sasabihin ni babanggitin man lamang sa kanya ang aking pangalan, ni huwag ninyong ipahihiwatig na may isang babaeng namamagitan sa kanyang pagibig kay Ninay, at ito'y alang alang din sa ikatutupad ng ating mga binabalak.
Ibig mang magalinlangan ang matanda sa mga parang hiwagang nakababalot sa mga pagtatapat na ginagawa ni Tentay, na hindi na ring nangyari, palibhasa'y agad sumurot sa kanyang isip na ang nagsasalita noon ay siyang Ina ni Ninay, at yao'y hindi maghahangad ng ikasasawi niyon. Kaya ang matanda'y nagkasya na lamang sa di pagimik bilang piping pagsangayon sa pakiusap ni Tentay, at makailan sangdali pa'y nagpatuloy ng pangungusap ito.
Tila papauwi na si Ninay Ingkong Pinong—ang sabi, pagkatapos na hagisan ng tanaw ang Magandang Magmamani sa tumanaan ― kailangang huwag niya akong abutan dito, ako'y yayaon na nguni't hihintayin ko ang katuparan ng ating salitaan. Babalik akong muli upang makibalita sa inyo, samantala'y inuulit ko, Ingkong Pinong ang boong pusong pasasalamat at pagtanaw ng utang na loob.
Nagtumulin ng pagyaon si Tentay, nguni't bago siya nalayo sa kubo ay muli niyang tinanaw ang kanyang anak na noo'y papauwi na at ...kay ganda nga ng aking anak, kapilas niyang tunay; karapatdapat ngang kabaliwan ni Luis, at samantalang patuloy niya sa paglisan ay mataman niyang iniisip ang katuparan ng kanilang balak ni Ingkong Pinong.
Ilang araw ang nakalipas. Palibhasa noo'y buwan na ng masayang Mayo, ang mga halamang nilanta na palalong init ng lumipas na Abril ay untiunti nang nagsisipanariwa upang pagkatapos ng ilang araw ay pabukahin sa kanyang tangkay ang nagbabanguhang bulaklak; muling nakikita sa maayang mukha ng langit ang kanyang kulay na bughaw; ang mga natuyong damuhan ay muling nagbibihis ng kulay lungtian; ang lawa at ang mga pasigan ang ilog at mga batisa'y muling naghahandog sa matang titingin ng mga nayong lipos ng pangarap, at ang lahat na iyang maririkit na hiyas ng Kalikasa'y parang mga butil na ginto ng kapalaran na isa isang tinutuhog sa mga sutlang hibla ng gunita at salamisim ng mga maririlag na dalaga at makikisig na makata sa bayang yaon, sa mapalad na bayang tinatawag na siyang hardin ng Bulakan: sa Baliwag. At diyan sa bayang iyan ni Ninay na Magmamani, ang Mayo, ang buwan ng Mayo ay paraluman na dinalitan at inaaawitan ng mga dalaga, samantala'y itinantalumpati at tinutulaan naman ng mga binata sa alin man nilang masayang pagtitipon. Saka, kung gayong mga araw, ang mga dalaga'y tila lalong nagsisiganda tila lalong nakabibighani, at kung paano sinasariwa at pinabubukad ng masusuyong kamay ng Mayo ang mga halaman at mga bulaklak, ay gayon ding nililipos niya ng buhay, ng sigla at kariktan ang mga dalaga, hindi lamang ang nagtitira sa mga palalong gusali kungdi gayon din ang nananahanan sa isang dampa. At, isa sa mga dalagang pinagyaman ng Mayong yaon at binatbat ng karilagan ay ang Magandang Magmamani, si Ninay. Nang hapong yaon ay namitas siya ng sampagita at ikinuintas sa kanyang dibdib; siya'y masayang masaya at kanyang inaawit ang katamisan ng unang pagibig na dinanas ng kanyang puso, na walang iba kungdi ang pagibig ni Luis. Makailan niyang kunin sa taguan ang larawan niyang bigay ni Luis at kung makailang ulit ng binabasa ang nakatitik sa likod ng larawang yaon. Siya'y iniibig ni Luis at ang kanyang pagmamahal sa binatang ito ay katimbang ng kanyang buhay at kasing tamis ng kanyang mga panagimpan. Sa langit, sa halaman, sa pasigan at sa mga damuhan ay parang nakikita niya ang larawan ni Luis at ang amihan kung malayang humahalik sa kanyang mukha ay tila ba may ibinubulong sa kanya ang tamis ng buhay at ng pagibig.
Samantalang sa paglisa'y nagpapakaligaya si Ninay, ay siyang pagdating ni Luis at malayo pa sa kubo ni Tandang Pinong ay boong kasabikang tumatawag.
―Ninay...! Ninay...!
Hindi na sumagot ang dalaga sa tawag na yaon ng giliw at dagling lumabas sa kanilang kubo at sa boong kagalakan ng kaluluwa ay tinanggap ang kanyang minamahal.
―Magandang hapon po Ingkong Pinong—ang magalang na bati ni Luis sa matanda na noo'y papalabas na rin sa kubo upang magyaos ng tudling ng kanyang mga halaman.
―Aba, Luis, ikaw pala, mabuti't muli mo kaming dinalaw, bago ka umalis ay magkausap lamang kita.
Nagtuloy ng paglakad ang matanda upang tumungo na tumanaan kaya hindi na halos naitanong ni Luis ang bagay na nais ipakipagusap sa kanya ng matanda. Umalis nga si Ingkong Pinong at iniwang nakaupo ang magsinggiliw sa isang kareta sa lilim na balag ng malagong upo, at ang muling kalayaang yaong tila sinsadya na ang paghahandog ni Ingkong Pinong, ay dili ang hindi nakapagdulot sa kanila ng kasiyahang loob, palibhasa'y malayang maipagtatapat ni Luis ang lahat ng kanyang damdamin, ang kanyang mga pangarap at ang lahat ng nauukol sa kanilang pagmamahalan, gayon din naman si Ninay, upang maibuntonghininga ang kanyang kasiyahang loob sa pagtatalik sa isang matamis at dalisay na pagmamahal na marahil, sa ibabaw ng lupa ay siya lamang ang nagmamayari. Kay palad nilang kaluluwa...!
―Ninay, kay tamis ng pagibig ano?―ang pabuntonghininga halos na nasabi ni Luis, samantalang pisil pisil nito ang mga kamay ng Magmamani.
―Oo nga, Luis, napakatamis ng pagmamahal, nguni't hindi kaya mamatay ang pagibig?
―Walang kamatayan...!
―Siya nga, mamatay lamang iyan kungdi na tumitibok ang puso ng isang nagmamahal, kung wala na siyang pagasa, kung wala ng pangarap... nguni't Ninay, buhay ang aking pagibig pagka't tumitibok ang aking puso, ang aking pagasa'y lipos ng kaningningan at ang aking pangarap ay matutupad na walang pagasala.
Ang tapat, dakila at matimyas na pagibig, kungdi na kayang itibok ng puso at ihibik ng kaluluwa ay iniluluha ng mata at dinadalit ng labi. At, si Ninay na magmamani ay alipin at na sa kapangyarihan ng ganyang pagibig, at nang ito'y naguumapaw sa kanyang puso at kaluluwa, ang matatamis na luhang napapanahon noon sa pagdaloy ay parang mga perlas na nalalaglag sa maamong mata ng dalaga, at sa di na kinukusa halos ay napakandong sa dibdib ni Luis ang kanyang mukha, na kasabay halos ang paglalagda ng masuyo at magagalang na halik ni Luis sa lugay na buhok ng Magmamani.
May ilan ding sandaling hindi sila nagkaimikan at sa kanilang anyong yaong lipos ng tulain pagka't kagalanggalang, ay pinangungunahan sila ng langit, inaawitan sila ng maligayang hapong yaon at ang halaman ni Ingkong Pinong ay sinusuob sila ng kamanyang ng kabanalan,
―Ninay, tingnan mo ang sa ati'y nakaliligid, hindi ba ang lahat na iya'y siyang magandang larawan ng ating pagmamahalan?
Tingnan mo ang damuhan, ay tumanaan ng Ingkong Pinong, hindi ba ganyan din kasariwa at gaya rin niyan ang kulay ng ating pagasa? Ang langit na sa ati'y tumutunghay, hindi ba ang kanyang bughaw na kulay ay nagpapangako sa ating ng kapayapaan? At ayun mahal kong Ninay, tingnan mo lamang ang dalawang kalapating yaong magkapiling at nagsusubuan, hindi ba iyan ang kanilang larawan ngayon na naghahati sa kaligayahan at sa kalungkutan? Saka sa huli'y tingnan mo rin ang walang hintong agos ng tubig na yaon sa ilog, di ba iya'y nangangahulugang wala nang makapipigil sa kanilang pagiibigan hanggang hindi nagkakaroon ng katuparan ang ating mga lunggati sa lalong matamis na kaluwalhatian?
Sa mga sandaling yaon ay hindi na halos makabigkas nang anomang pangungusap si Ninay. Hindi niya maaaring bigkasin ng labi ang pagibig na nagpapakarubdob sa kanyang puso at saka ang paghanga niya kay Luis. Nguni't kailangan niyang maipakilala kay Luis ang kanyang dinaranas ng mga sandaling yaon, upang huwag namang masabi ng kanyang mahal na binatang siya'y patay na loob at kay lamig, kaya hinawakan ang mga kamay ni Luis at pinupog ng halik na kasaliw ang mga buntonghiningang nagbubuhat sa kaibuturan ng kanyang puso.
―Luis, nais kong matupad na ang kaganapan ng kanilang pagibig at ang katuparan ng ating sumpaan, nais ko nga Luis...Kailan ba?
―Huwag kang mainip mahal kong Ninay; ako'y kakausapin ngayon ng Ingkong Pinong at marahil ang aming paguusapan ay ang ukol sa ating kalagayan. Ngunit Ninay, aayon ka kaya sa aning mapagkakasunduan ni Ingkong Pinong?
―Oo, Luis...!
Noo'y kasalukuyang nang dumarating na si Ingkong Pinong buhat sa pagaayos ng mga tudling sa kanyang tumana at pagkapasok sa kubo ay tinawag si Luis. Tumindig ito sa pagkakaupong kapiling ni Ninay at madaling lumapit sa tumawag na matanda. Naiwan si Ninay na kakabakaba ang dibdib, nguni't nang mabigyang laya ang paguusap ng dalawa ay inisip na maglibang sa kanyang halamanang malayolayo sa kanilang kubo.
―Luis,―ang simula ng matanda—alam ko ang inyong pagiibigan ni Ninay, ngayo'y nais kong malaman kung ano ang iyong layunin sa kanya.
―Ingkong Pinong—ang tugon ni Luis—may ilang araw nang tinangka ko ang magtapat sa inyo tungkol sa pagiibigan namin ni Ninay, datapwa't hindi humandog sa akin ang pagkakataon, nguni't yamang kayo na ang nangusisa ay ipinagtatapat ko sa inyong nais kong pakasalan si Ninay pagkatapos ng dalawa o tatlong taon.
―Kung gayo'y ano ang kahulugan pa ng gayong kaluwat na taning?
―Nais ko pong ipasok muna sa Colegio si Ninay upang makapagaral sa loob ng panahong iyan, at pagkatapos ay saka kami pakakasal.
Hindi nakatugon agad si Matandang Pinong pagkat nabatid niya kung bakit kailangang ipasok ni Luis pa ng Colegio si Ninay, kaya pagkaraan ng ilang sandali ay nangusap ang matanda.
―May katwiran ka Luis, nguni't kailangan ko makikita ang katuparan ng ganyan mong balak.
―Sa lalong madaling panahon kung inyong pinahihintulutan. Ngayon ay Mayo na, sa lilipat na buwan ay maaari na siyang makapagsimula ng pagaaral sa La Compania sa loob ng Maynila.
―Siya nga—ang tila tugong payo ng matanda.
―Nguni't Ingkong Pinong, kayo na po sana ang bahalang magsabi nitong ating pinaguusapan sa kay Ninay.
―Aking sasabihin.
Pagkatapos ay nagpaalam na si Luis sa matanda at nang siya'y lalabas na sa kubo ay nasalubong niya si Ninay na may dalang isang punpun ng mga sariwang bulaklak.
―Ninay, ako'y aalis na, baka ako dilimin sa daan. Mamaya'y may sasabihin sa iyo ang Ingkong Pinong.
―Oo nga, nguni't Luis, tanggapin mo itong ala-ala ko sa iyo—at pagkatapos na halikan ay ibinigay kay Luis.
Simula ng hapon ng isang araw ng Linggo na paroon sa kubo ni matandang Pinong si Tentay, ang ina ng magandang Magmamani, ay hindi na muling nagbalik sa piling ni Luis, at ang ginawa'y nagpaampon sa paaralan ng mga babae sa Sta. Catalina sa loob ng Maynila sa ilalim ng pangalan ng Victoria Fuentes. Pagkatapos ng isang taong pagsisisi at pagpapakabanal at sa likod ng isang mahigpit na pagsubok na kailangan, ay tinanggap siyang mapabilang sa mga “Madre”. Simula naman ng iwan na niya si Luis, ito pa ma'y hindi na siya hinanap bagaman labis ang pagdaramdam sa ginawa niyang yaon, bakit kasalukuyang nahihibang si Luis sa pagibig sa Magmamani.
Gaya ng mahihinuha ng mga giliw na mangbabasa, si Ninay ay ipinasok nga ni Luis sa Colegio ng La Campania at ang pangyayaring iyan ay labis na ipinasalamat ni Tentay pagka't mapaglilingkuran ng lubos ang anak na sanhi ng lahat ng kanyang pagpapakasakit. At gayon nga, sa loob nang mahigit nang dalawang taon paninirahan ni Ninay sa Colegio ay pinaglingkuran ni Tentay ng gayon na lamang, sa lahat ng pangagailangan, lalo na kung nagkakaramdam, ay si Tentay na lahat ang humahandog sa pangangasiwa at paglilingkod. At ang ganito niyang gawain at saka ang pagkakamukha nilang mag ina ay dili ang hindi nagiging sanhi ng salitaan sa loob ng Colegio, bagaman, sinoman sa kanyang kasama'y hindi makapangahas na magusisa sa kanya.
Si Luis ay dumadalaw kay Ninay minsan sa bawa't isang linggo, at ang pagdalaw na ito'y siyang naging sanhi ng lihim na bulungan ng mga mainuhing “madre” at lalo na ang mga kasamahan ni Ninay sa Colegio. Nalalaman ni Tentay kung naroon si Luis nguni't hindi man napakita, at kahit na siya nagbago ng pangalan sa kanyang pagpasok doon, ay hindi rin siya makapangahas na dumako sa maaaring kakitaan ng kapansinan sa kanya ni Luis.
Ang mga huling araw ng ikatlong taon ni Ninay sa Colegio ay palapit na ng palapit. Iilang araw na lamang ang kanyang hihintayin upang matupad ang mga pangako sa kanya ni Luis, at ang ganitong pangyayari ay siyang nagdudulot sa kanya ng kaligayahan sa lahat ng sandali. Ang kanyang pakikipag isang dibdib sa kay Luis ay lagi na niyang ipinagtatapat kay Madre Victoria at ito nama'y hindi nagkukulang ng pagpapaala-ala at pagpapayo sa kanya; gayun din sa ilang naging matalik niyang kaibigan sa Colegio, na dili ang hindi nakainggit sa mga ito ang kanyang katayuan. Ang tatlong taon sa Colegio ay naging sapat upang matutunan ni Ninay ang lahat ng kailangan ng isang babae lalo pa gaya niyang napipinto sa pakikipag isang dibdib. Ang “educaiong” kanyang tinanggap saka ang “ilustraciong” kanyang natutuhan ay naglagay sa kanya sa isang katayuang kapantay at kauri na halos ng marami nating kadalagahan sa matataas na lipunan, at sa mga katangiang iya'y mapuno pa ang likas na kagandahan ni Ninay, ay may sukat na ipagmalaki si Luis at ipagkapuri sa harap ng Kapisanan.
Isang araw ay dumalaw si Luis kay Ninay upang itanong dito kung ano ano ang kailangan sa paglabas sa Colegio. Nang malaman ni Ninay na naroon sa “recibidor” si Luis ay parang hindi narinig ang sabi sa kanya ng nagbalitang madre, at agad nang tinungo ang pinaghihintayan sa kanya ng kanyang mahal na Luis.
―Kangina ka pa ba Luis?
―Hindi, ngayon lamang Ninay.
―Luis, hindi pa ba ako lalabas dito. Ibig ko nang umuwi sa amin, nais kong makita ang aming kubo saka ang Tatay, hindi mo ba kasama ngayon ang Tatay?
―Oo, lalabas ka na, nguni't hindi mo ba sinabi sa aking maysakit ang Madre Victoria?
―Siyanga pala... Oh, kay buti si Luis sa akin ng Madre Victoriang iyan...!
―Kailangang ipagpaliban natin ang iyong paglabas sa Colegio, at gumanting loob ka sa maysakit sa pamamagitan ng pagaalaga sa kanya hindi ba gayon ang hinihingi ng mabuting pakikisama at pagtanaw ng utang na loob? Bayaan mo't dadalaw tayo sa Baliwag, malapit na ang pista roon, at tayo'y makikipista na kasama ang iyong Tatay.
Ang kabutihang ipinamalas at ipinaglingkod ni Madre Victoria, ay ginaganti naman nito ng paglilingkod din. Sa lahat ng sandali ay nasa piling niya ang Colegiala at ito ang nagbibigay ng lahat ng kailangan ng maysakit. Kung si Ninay ay naroong nagiisa at nagbabantay sa kay Madre Victoria, ay madalas niyang mapansin ito ay nagpapako sa kanya ng tingin. Mga tinging tila humihinging siya ay kilalanin, kaya kung minsa'y nanumbalik sa kanyang gunita ang kwento sa kanya ng kanyang Tatay na siya'y mayroon pang Ina. At kung mayroon ngang sadya, ay nais na niyang ang maysakit na yaon, si Madre Victoria ay siya ng maging Ina, alang-alang sa pagmamahal at pagtuturing na iniukol sa kanya. Ano pa nga tila ibig na niyang ihilig ang paniwala sa madreng may sakit na ito ang kanyang Ina, at sa di na mapaglabang pananabik at bugso ng kaloobang wari'y nagbubulong at nagtutulak sa kanya ay nagwika
―Madre Victoria, ang sabi ng tatay ko; ako'y may Ina pa, totoo nga kaya?
―Hindi ko masabi mahal kong Ninay; sino ma'y walang nagbabalita sa akin ng ukol sa iyo, maliban sa ikaw na rin.
―Kay hirap ng walang Inang, Madre Victoria at dalawang patak ng luha ang namalisbis sa kanyang namumurok na pisngi.
Si Madre Victoria nang makita ang pagluha ni Ninay ay parang hindi na rin makatagal na di ihinga ang kanyang damdamin, nguni't nagunitang hindi pa yaon ang panahon at pagkakataon para sa kanyang pagtatapat, kaya ang ginawa ay pumikit na lamang upang huwag na niyang mamalas ang malungkot na pagluha ng kanyang “anak” na nagtatanong sa kanya ng Ina.
Dumating ang araw na ipinangako ni Luis na pagpista nila sa Baliwag. At nang magiikalima na sa hapon ng isang araw ng Sabado, si Ninay, si Ingkong Pinong at si Luis ay sakay ng isang magarang “Maxwel, Modelo 1933”, at nagdaraan sa masasayang daanan sa Baliwag. Kung minsa'y humihinto sila sa bahay ng mga kakilalalng dalaga at buong karangalang ipinakikilala ni Luis ang kanyang kasamang dalaga. Lahat ng makakita kay Ninay ay gayon na lamang ang paghanga, at yaong dating nakakikilala sa kanya ay nangapapalatak sa paghanga sa kanyang naragdagang kagandahan, bagaman may ilan ding dahil sa pagkainggit ay nagsabi ng: aba, iyan Ninay na Magmamani sa Tiaong.
Ang araw na yaon ng Sabado. Ang mga taong natatandaaan ni Ninay na bumibili sa kanya ng mani at mga lansangang kung makailan niyang maraan noong siya'y nagtitinda pa ng mani, lalo na ang “Farmacia Ramos”, ang lahat ng iya'y nagpapa-ala-ala kay Ninay ng kanyang pinagdaanang buhay, at higit sa lahat ay kung makita niya ang dating kakilalang Magmamani na kasama niya sa paglalako noong araw, ay parang ibinabalik siya ng kanyang gunita sa panahong iyon ng kanyang pagiging abang maglalako ng mani. Nguni't sa lahat ng alalahanin nakapagbibigay ng hindi masayod na kaligayahan sa puso ni Ninay, ay ang kanilang kubo ni Ingkong Pinong, ang kanyang halaman, ang tumana ng matanda at ang naglalaguang panananim, na sumaksi sa kanyang maligayang kamusmusan. Oh, kay tamis gunitain ngayon ng mga panahong lipos ng tuwa...!
Kinabukasan ng araw na yaon ay isinama ni Luis si Ninay sa “auditorium” na pinagdausan ng malaking sayawan sa kinagabihan. Ninais ni Luis na ipakilala sa mataas na lipunan sa Baliwag si Ninay at sa ibang bayang kalapit na dumalo sa sayawan na yaon, at kanyang ginawa. Ang daang daang taong nagsasayaw at nagpapaligaya sa mga sandaling yaon ay nagsipagukol ng katahimikan upang hanggan ng lubos na paghanga ang walang kasinguring karilagan ni Ninay nuong gabing yaon. Maging sa damit na suot at maging sa taglay na hiyas ay namumukod siya sa karamihan, nguni't sa gitna ng ganitong pagtatangi at paghanga sa kanya ng lahat, ay taglay din niya ang kanyang pagpapakumbaba, nguni't hindi hanggang doon sa siya'y mapangalang dungo, bakit sa ito'y hindi naman maaaring makita sa kanya,at palibahasa'y bihasa na si Ninay sa ganyang mga lipunan, dahil sa siya'y inilalabas ni Luis paminsan minsan upang dumalo sa mga ganyang uri ng kasayahan.
Nang gabing yaon ay nagbalik na sila sa Maynila at isinama na nila tuloy si Ingkong Pinong. Sa bahay na “chalet” ni Luis sila nagparaan ng gabi at kinabukasan ay saka muling inihatid sa Colegio si Ninay.
Dalawang linggo ang nakalipas mula ng dumating si Ninay sa La Campania buhat sa kanyang pagdalaw sa Baliwag. Ang kanyang pagaaruga sa may sakit ay hindi man tumamlay. Si Madre Victoria ay nalalaman niya kung gaano kalaki ang naitulong sa kanya ng Colegiala, datapwa'y ano mang pagsisikap na ginawa ng manggagamot at ano mang pagkalinga at pagaalaga ni Ninay, ay wala ng mangyari, at patuloy sa paglubha ang maysakit. Ganyan na lamang kalungkutan ang naghahari sa loob ng Colegio nang minsang ihayag ng Madre Superiora ang maselang na karamdaman ng banal na Madre Victoria, nguni't higit sa lahat ng pagdaramdam at pagkahapis ay wala ng papantay ang dinaranas ni Ninay. Totoong mahal na mahal kay Ninay ang kanyang itinuring na Ina sa loob ng Colegiong iyon.
Isang hating gabing sa loob ng Maynila ay naghahari na ang katahimikan, at sa dakong yaong ng La Campania ay wala nang mapapansin at maririnig kungdi ang yabag ng ilang kawal na umuuwi na sa kanilang kwartel, at sa gawing look ng Maynila ay wala ng makikita sa gitna ng dilim ng gabi maliban sa mga ilawan o lenteng palatandaan ng mga sasakyang dagat at ng ilang maliliit na daong, si Madre Victoria ay hindi makatulog, hindi lamang sa kabalisahang idinudulot ng kanyang karamdaman, kungdi gayon din sa iniisip ang kapalarang sasapitin ng kanyang anak. Nalalaman niyang napipinto na halos ang pakiki isang dibdib ni Ninay kay Luis, at kung kaya lamang naaantala ay dahil inibig ni Ninay na mapaglingkuran na muna siya nito, kaya sa gabi gabi halosa ay wala nang dinarasal si Madre Victoria, sa gitna ng kanyang kalubhaan, maliban sa ipinagkakaroon ng mabuting kapalaran ng kanyang mahal na anak. Nang gabing yao'y ay nagibayo ang tindi ng karamdaman ni Madre Victoria kaya kinailangan ipatawag sa telefono ang manggagamot ng colegio na nagtitra sa Hospital San Pablo. Dumating ang manggagamot at pagkatapos na tingnan at siyasatin ang kalagayan ng maysakit, ay napaililng at lihim na sinabi sa Madre Superiora na hanggang bukas na lamang ng maghapon ang ikabubuhay ni Madre Victoria. Nang sumapit ang madaling araw ng sumunod sa gabing yaon ay ipinakiusap ng maysakit sa Madre Superiora na padalhan siya ng Confessor upang siya'y makapangumpisal at makapagbawas ng kasalanang malaon na niyang pinagsisihan.
Isang misa ang sadyang gaganapin ng madaling araw na yaon sa loob ng Capilla ng Colegio upang makinabang ang ilang Colegiala na nangungumpisal ng mga sinundang araw, at ang gaganap ng misang ito ay si Pare Ventura na Cura Parroco sa Baliwag, nasa sa Maynila ng mga araw na yaon pagkat siyang inanyayahan sa La Campania upang magdaos ng “Santos Ejercicios”. Dahil sa kailangan makapangumpisal agad ang maysakit, ay ipinatawag ng Madre Superiora si Padre Ventura upang siyang kukumpisal sa maysakit. Nang dumating ang confesor sa silid na kinalalagyan ng maysakit, ay ipinakiusap ng pari sa lahat ng mga naroon ng mangyaring iwan nila ang silid. Nagsialis namang lahat at sa mga ito'y kasama si Ninay na naparoon sa kanyang “dormitorio”. Magiisang linggo na si Padre Ventura na nagdaraos ng “santos ejercitos” sa La Campania, nguni't hindi pa niya nakikita ang kanyang Madreng kukumpisalin, ni hindi man niya naririnig ang pangalan ng Madreng yaong maysakit. Ito man dahil sa matagal nang hindi man nananaog at nakapaglalakad ay hindi man niya nakita ang paring kukumpisal sa kanya. Ang katotohanan ay hindi sila nagkakakila.
―Madre Victoria—ang simula ni Padre Ventura—kailangan ninyong isipin lahat ang inyong mga pagkakasalang inyong nagawa upang ipagtapat sa akin. Alalahanin ninyong magkukumpisal kayo sa pangalan ng Dakilang Maykapal...
―Padre yamang kayo ang aking Confessor sa mga huling sandali ng aking buhay ay nais kong sa inyo na ipagtapat, hindi lamang ang aking pagkakasalang nagawa, kungdi gayundin naman ang kasaysayang ng aking naging buhay, upang kung marinig ninyo at maisaalang alang ay magawa ninyo ang karapatdapat na pagpaparusa sa akin.
Tinignan ni Padre Ventura ang mukha ng maysakit na nagsasalita at pagkatapos na ipalagay na waring sa sasabihin ng maysakit ay may mahalagang bagay siyang malalaman, ay boong tiwalang sumagot.
―Kung gayo'y maaari na kayong makapagsimula at pakikinggan kong mabuti.
Inilapit ni Padre Ventura ang kanyang silyang inuupuan katabi ng kama ng maysakit, yumuko ng bahagya at sa ganyang anyo dininig na lamang ang ikinukimpisal ng maysakit. Bukod sa malamlam ang liwanag ng ilaw na tumatanglaw sa silid na kanilang kinalalagyan, ay hindi man inibig na masdan ni Padre Ventura ang walang kasing lungkot na mukha ni Madre Victoria. Kay pangit nga namang mukha noon...!
―“Padre―ang simula ng maysakit—ako po'y taga Bustos lalawigan ng Bulakan. Sa piling ng aking mga mahal na magulang ay inabot ko ang pagdadalaga, at dahil sa likas sa puso ng tao ang pagibig, ako ay nagmahal sa isang binatang taga Baliwag, na nangakong makikipagisang dibdib sa akin pagtapos ng ilang araw. Isang gabing ang aming pagibig ay nasa karukrukan, at samantalang kami'y maligayang naguulayaw, sa hiling niya at pagsusumamo, ay buong pagibig na naipagkatiwala ko sa kanyang mga palad ang lalong maselang pagkahiyas ang aking pagkadalaga. Ang aming pagiibigan ay hindi nalihim maging sa kanyang mga magulang at maging sa akin din naman, at dahil sa ang aming mga angkan ay sadyang magkaaalit dahil sa politika, ay naging subyang sa kanilang mga puso ang aming pagkakaibigang ng minahal kong binata. Dahil sa ito'y magaaral pa lamang, kahit na hindi pa panahon ng pasukan ay iniluwas na ng Maynila upang malayo lamang sa akin. Nang siya'y naroon na sa Maynila ay hindi na kami muli pang nagkita ni nagkasulatan man lamang, matangi ang isang liham na sa loob ng isang taong singkad ay kanyang naipadala sa akin. Sa iham na yaon, Padre, ay ang kanyang sinabi sa akin na kung di niya ako mapapangasawa, siya ay papasok na sa Seminaryo. Dahil sa hindi nga kami nagkaisang dibdib, ay hindi ko masabi sa inyo kung siya'y napasok din sa Seminaryo at natapos ng pagpapari. Ako naman, ng iluwal sa maliwanag ang bungang aming nabigong pagiibigan, ay pinalayas ng aking Ama, kaya'y isang gabing malakas ang ulan, ako'y napilitang iwan ang aming tahanan at sumagasa sa ulang bumubuhos. Noo'y hindi ko malaman kung saan ako tutungo; ang aking mga kamag-anak ay pawang galit din sa akin, sa mga kaibigan ko naman ay nagtataglay akong hiyang lumapit, at dahil sa wala na kong pagasang maaaring mag ampon sa aming magina, ay naisip ko na ang magpatiwakal sa ilog na malapit sa amin. Tinungo ko ang ilog upang ako'y tumalon na kasama ang aking bunso, nguni't nang ako'y malapit na sa pampang ay kinilabutan ako at ako'y natakot sa aking gagawin. Sa kabilang pangpang ng ilog na yaon, may nakita akong isang ilaw sa isang kubo sa gitna ng tumanaan, at sa sandaling yao'y inisip kong tumawid, tinungo ko ang kubo at sa aking pagtawag ay isang matanda ang tumugon sa akin. Pinatuloy niya ako, at pagkatapos kong ipakiusap sa kanya na ampunin na niya ang aking sanggol, ito'y inilapag ko sa isang papag na kawayan at ako'y bigla ng umalis.
Napabuntonghininga ng malalim si Madre Victoria at saka natingin kay Pare Ventura. Ito nama'y parang nakamulgat, wari'y natutubigan dahil sa kanyang mga narinig. Ibig na niyang ipaulit kay Madre Victoria ang mga sinabi na nito upang matiyak niyang siya'y nagkakariringgan lamang, datapwa't dahil sa alang alang sa may karamdamang banal na Madre, ibigin man nga niya'y hindi na maaari. Ang papanabik ng Confesor ay walang kahambing; nais na niyang malaman lahat ang ipinagtatapat ng Madre, palibhasa'y ang katotohana'y may kinalaman siya sa mga kasawiang inabot sa pagkadalaga ni Madre Victoria pagka't siya at hindi ibang binata ang naging kasuyo na tinutukoy ng Madre. Datapwa't dahil sa mga sandaling iya'y nanaig pa sa puso at sa isip ng confesor na siya ay kinatawan ni Cristo sa ibabaw ng lupa, na pinagkukumpisalan ng isang kaluluwang na nais magwakas ng kasalanan, ay ipinalagay at inibig na siya'y magpakatimpi at ipalagagay na siya'y walang kinalaman sa mga pangyayaring ipinagtapat ng Madre. At makaraan ang ilang sandali ay nagsalita.
―Magpatuloy kayo Madre Victoria.
Kumilos ng bahagya ang maysakit at saka nagpatuloy sa pagtatapat.
“Nang sinundang umaga, ay isang “truck” ang aking nasakyan patungo ng Maynila. Dahil sa marunong akong magburda ako ay napasok sa isang malaking paburdahan sa may Ermita at sa loob ng walo o sampung taon ang kinikita ko ay siyang aking naitutugon sa pangangailangan sa buhay. Sa loob ng panahong iya'y marami ang naghandog sa akin ng pagibig, nguni't ni minsan ma'y hindi na tumibok ang aking puso ukol sa pagibig na hindi ko na naisip man lamang. Dahil sa kahihiyan at dahil sa ayokong mabunyag ang nangyari sa akin, ni minsan ma'y hindi ko nadalaw ang aking bunso, ni sa isip ko'y manong sumagi man lamang na hanapin pa ang binatang “estudiante” na aking naging kasuyo; ang lahat ay tuluyan kong nalimutan at wala akong nasa loob nun kungdi ang magburda at kumain. Nang magkaroon ng malaking digmaan noong 1924 ay napinid ang pagawaang aking pinapasukan, kaya'y ako at aking mga kasamahan ay nangatigil sa pagburda, kaya ng mapinid na nga ang aking pinapasukan ay wala na akong napasukan o magawang iba, kaya, ang kaunti kong naiipon ay naubos ko nang gugulin sa loob ng tatlong buwan kong pagkakahinto at ako'y tunay nang naghihikahos. Sa di ko hinihintay na kapalaran at sa udyok ng di kinukusang pangyayari, na masama ang payo at amuki ng mga naging kasamahan sa pagbuburda, ako'y nagbailarina sa bantog na Sta. Ana Cabaret at saka sa San Juan, sa Maynila. At nang ako'y naroon na sa gitna ng pagkakasala, wala na sa isip ang aking bunso, ang nabigong pagibig at ang binatang naging sanhi ng lahat kong kasawian, ako'y nagpakasalarin pagka't hindi ko na maiiwasan, katulad ko'y dahong tuyo na nagpapadala kahit saan ipadpad ng hangin, kaya ang lahat ng uri ng pagkakasalang mapagawa sa ilalim ng taguriang “bailarina” ay aking nagawa. Ako'y umibig at marami akong inibig nguni't dahil lamang sa limpak limpak na salaping ipinakikiusap pa nila sa akin ang pagtanggap, at dahil sa nais kong mabuhay ng mariwasa at sagana sa lahat ng bagay. Nang ako'y magdadalawang taon na sa aking pagkabailarina at ng ako'y unti unti ng nagsasawa sa karangyaan, sa hiyas, sa pabango at sa magagarang bihis ay isang binata marahil ay magdadalawangpu at limang taon ang naghandog sa akin ng pagibig at dahil sa nais ko ng iwan ang gayong “kahihiyang pamumuhay” at manahimik sa piling ng isang maaaring magaruga at kumupkop sa akin ako'y sumama sa binatang yaon at ako'y itinira niya sa kanyang “chalet” sa Ermita. Kay bait na binata noon, Padre, sa loob ng tatlo o apat na taon naming ipinagsama ay gayon na lamang ang pagmamahal at pagtinging ipinautang sa akin. Datapwa't sa gitna ng magusot na buhay at kapalaran ng tao ay narito ang isang pangyayaring mabuti at mahalaga nguni't nakahihiya para sa akin. Ang binatang aking kinasama ay umibig sa isang magandang Magmamani sa Baliwag at inibig naman, nguni't sa udyok ng panibugho na naghahari sa aking puso noon, ay inibig kong kilalanin kung sino ang kinahihbangan ng aking kasintahan, nguni't ah,....
Hindi naituloy sabihin ni Madre Victoria at dalawang patak na luha ang namalisbis sa dalawa niyang maputla at humpak na pisngi. Si Padre Ventura ay parang “estatuwa” na walang kumikilos kungdi ang mga mata na lamang sa pagmamasid sa kanyang ikinukimpisal, pagkat kanya nang nalaman at pinaniniwalaan na ang Madreng yaon ay hindi tunay na Madre Victoria ang pangalan, kungdi ang kanyang naging kasintahan na tumugon sa taguring Tentay. Ang lahat ng ipinagtatapat nito sa kanya ay parang mga balaraw na nagsisitino sa kanyang puso.
―Tentay...!―ang naibulong ni Padre Ventura sa sarili na kasabay ang isang malalim na buntunghininga.
―Padre, pinakikingggan baga ninyo ako—ang tanong ni Madre Victoria.
―Madre, walang nakaraan sa aking pangdinig ng lahat ng inyong pinagtatapat; ngayo'y pinakikiusap ko sa inyo na ipagpatuloy ang inyong pagsasalita.
―Padre,―ang patuloy ng Madre—ang magandang magmamaning kinahihibangan sa pagibig ng aking kasuyo walang iba kungdi ang aking anak na maglalabingsiyam nang taon ngayon simula ng gabing siya'y aking ipagkatiwala sa isang matandang doon sa gitna ng tumana, sa isang nayon sa Baliwag. Ang aking bunso yao'y lumaki, naging dalagang napakaganda, at ngayo'y ilang araw na lamang ang hinihintay at siya'y makikipagisang-dibdib sa binatang inibig ko sa loob ng tatlo o apat na taon. Sa sandaling aking nabatid na siya'y umiibig sa inirog kong binata at matiyak ang katapatan ng mga hangarin nito ay ginawa ko ang isang pagpapakasakit, ako'y lumayo sa aking kasuyo, iniwan ko ang kasaganaan sa kanyang piling, tinalikuran ko ang lahat ng kalayawan at kaligayahn sa lilim ng bubong ng tahanang ilang taong kumalinga sa akin, at ang lahat ng ito'y upang bigyang laya sa pamimintuho ni Luis, ito ang pangalan ng binata, at upang ang dakilang pagibig nito na ang nagdulot sa akin ng walang kahambing ay sa kanya na maukol (kay Ninay), yamang sila'y nagkakaibigan na rin lamang at si Luis ay nahahandang pakasalan siya. Bago ako lumayo sa piling ni Luis na siyang pinagkakautangan ko ng malaki sa buhay ay ginawa ko ang aking magagawa upang matiyak ang pakikipagisang dibdib ni Luis sa kay Ninay, ang magandang Magmamani, at sa mabuting kapalaran, gaya nga ng nabanggit ko na sa inyo sila'y malapit ng papagisahin sa harap ng dambana, at pagkatapos ay ginawa ko ang paampon nga sa paaralang ito. Nang ako'y narito na at pinagsisihan ko ang aking mga pagkakamaling nagawa, ako'y nagpakabanal at sa awa ng Maykapal, ako'y napabilang na sa isa kanyang mga alagad, gaya ng inyong nakikita. Inibig ko na Padre ang mamatay, pagka't ayokong malaman ng aking anak ang napakalaking pagkukulang na aking nagawa sa kanya samantalang ako'y nabubuhay...Oh, Padre, napakalaking kahihiyan ang tatamuhin ko sa aking anak...!
Humintong sandali si Madre Victoria at pinamulas sa kanyang dibidb ang isang buntonghininga, samantalang siya'y boong pagkahabag na minamasid ng Pare.
Ang pangalan ko pong tunay ay Vicenta Gomez, at hindi Madre Victoria Fuentes na gaya ng inyong nabatid ngayon; ginawa ko ang pagbabago ng aking pangalan ng ako'y pumasok ng paaralang ito, upang ikubli sa kaalaman ng lahat ang pangalan kong pinalayawan ng Tentay na walang idinulot sa akin maliban sa kasawian. Ang pangalan naman ng binatang naging kasuyo ko ay Ventura Villaroman, na ngayo'y hindi ko malamam kung ano ang inabot nyang kapalaran. Oh, Ventura, Ventura, ikaw ang dahilan ng lahat ng ito...!
Pagkasabi nito'y biglang nanglupaypay at ipinikit ang kanyang mga mata. Si Pare Ventura na walang iba kungdi ang Ventura Villaroman na tinukoy ng maysakit ay walang malamang gawin. Noo'y hindi na niya nagunitang siya'y Confesor ng isang nagkakawas ng kasalanan at parang nalimutan sumandali ang kanyang pagkapari, ay biglang napaluhod, hinawakang mahigpit ang nangayayat na kamay ng Madre at,
―Tentay..Tentay...Ako'y si Ventura, ako si Ventura Villaroman...!
Pabiglang idinilat ni Tentay ang kanyang mga mata, minasid na mabuti ang kanyang Confesor na tumawag sa kanya ng Tentay at nagpanggap na Ventura Villaroman, at patakang nagtanong.
―Kayo baga?
―Huwag kang magalinlangan, Tentay, ako nga si Ventura, patawarin mo ako; ako ma'y nagpakasakit din alang alang sa aking pagibig, at gaya ng nakikita mo ako'y tumupad sa aking naipangako sa iyo; ako'y nagpare, pagka't hindi natupad ang ating pagiisang dibdib.
―Ventura...! Ventura...!
―Ako nga Tentay...! Ako...
Dahil sa pagdaramdam at labis na pagkahabag sa sinapit ni Tentay ay hindi napigilan ni Padre Ventura ang pagdaloy ng luha sa kanyang mga mata, at sa mga payat at mapuputlang kamay ng maysakit na noo'y hawak hawak pa rin ng pari at pumatak ang nagpapaitang luha nito at ito'y nakita at naramdaman ng maysakit. Noon lamang nalubos ang pananalig ni Tentay na ang kaharap na Confesor ay siya ngayon si Ventura na kanyang naging kasintahan.
―Kung gayo'y magpatawaran tayo, Ventura.
―Siya nga, at yamang hindi natin kinusa ang pagkabigo ng ating pagiibigan at yamang nabigo na din lamang ito at gumalang tayo sa kalooban ng tadhana. Magtiis..
―Nguni't Ventura, marahil ay iilang araw na lamang ang nalalabi sa aking buhay; iisang bagay ang nais kong ipagtapat at ipakiusap sa iyo; ang boo kong pagpapakasakit, ang lahat ng aking ginawa hanggang sa sumapit ako sa ganitong kalagayan, ay dahil at ukol lamang sa kaligayahan at mabuting hinaharap ng aking anak na siya mo ring anak Ventura, si Ninay; ito'y malapit nang makipagisang dibdib kay Luis gaya ng aking nasabi na sa iyo, at nais kong pagkakasal nila ay mairaos bago ako mamatay. Ang binatang kanyang mapapangasawa ay mabait, marangal at mayaman at tunay ang pagibig sa ating anak, kaya kung ang hangad kong ito gaya rin naman ng kanilang malaon ng hangad, ay matupad, marahil, nakagawa man ako ng malaking pagkakasala sa aking anak at ako ma'y nagkulang sa kanya, kahit na paano'y nagantihan ko siya ng mabuti na makagagaan sa bigat ng aking mga pagkakasala. Narito sa Colegio si Ninay, at walang iba kungdi ang Colegialang dinatnan mo dito kanina.
―Ninay, aking anak...! Ipakilala mo ako sa kanya, Tentay.
―Huwag Ventura, hindi pa ito ang araw; ako ma'y hindi pa niya nakikilala; kailangang makasal muna siya kay Luis—na ikaw din Ventura ang magkakasal—bago niya tayo makilala. Ako'y may isang liham na ibibigay sa kanya upang buksan at basahin pagkatapos na sila ay makasal; sa liham na iya'y aking ipinagtapat kung bakit at paano siya sumipot sa liwanag hanggang sa siya'y makasal na nga kay Luis, saka sa liham na iya'y idurugtong ko ang pangyayaring ang pareng nagkasal sa kanila ay siya niyang Ama.
―Oo, Tentay, tutulungan kita sa paghahangad ng kaligayahan.
Pagkatapos na masabi ito ni Pare Ventura ay matagal na hindi sila nagkaimikan. Dalawang nagiibigang kaluluwa na pinaglayo ng kapalaran, at ngayon sa atas ng mga pangyayari ay muling nagkita sa likod ng humigit kumulang sa labingsiyam na taon, nguni't hindi upang sumunod sa nilunggati sana ng mga pagibig na iyan, kungdi upang hangarin at pagsikapan ang ikaliligaya ng naging bungang lihim ng kainlang pagiibigan, na walang iba kungdi si Ninay. Wala na silang magagawa pang ibang bagay; si Tentay ay nasa kuko na halos ng kamatayan at bukod sa rito'y humadlang sa kanila ang kani kanilang kalagayan upang hayagang masunod ang mga itinitibok ng kanilang mga puso, kaya sa harap ng ganyang mga kagipitan ay pinagsisikapan na lamang nila, lalo na si Pare Ventura, ang kanilang hangarin para kay Ninay.
Noo'y huling araw ng Mayo. Ang pista ng “flores” sa Baliwag ay sa araw na ito idinaraos, at ang pistang iya'y kung anong hiwagang nagpapasigla at nagdudlot ng kaligayahan sa mga mamamayan, lalo na sa dako ng mga kadagalahan at mga binata. Sa mga lipunan, sa liwaliwan, at sa ilan mang pook ng pagdiriwang ay makikitang ang mga dalagang iyang “tuwa at hapis ng sangkatauhan” ay lagi nang nakakwintas ng sampagita o kungdi ma'y may bulakalak sa tapat na dibdib at ang kabinataa'y lipos ng sinta at pagibig. Mula sa mainit na Abril hangggang sa buong Mayong mabulakalak ay halos sunod sunod ang pista sa Baliwag; mga pista sa ibat ibang nayon at mga pagdiriwang idinaraos ng ibat ibang kapisanan at kapatiran natatag sa bayang yaon. At lahat ng pistang iyan at pagdirirwang ay umani ng malalaking tagumpay; nuon'y wala nang natitirang pista maliban sa “flores”, at walang nalalabi nang pagkakataon upang ipagkatipon at ipagsaya kungdi ang makahari at maringal ng pagiisang puso ni Ninay at saka ni Luis na ipapaganyaya sa lahat at sa lalong katataas ng angkan sa Baliwag.
At, sumapit din ang maligayang oras ng pagiisang dibdib na pinananabikan ng lahat . Ang labas at loob ng matanda at malaking sambahan sa Baliwag ay napalalmutian ng naggagandahang palamuti; ang banal na dambana'y nagniningning at ang liwanag ng ilaw dagit na parang makikislap na bituing makikita sa lahat ng dako ng bubong at panig ng nabanggit na sambahan ay nagdudulot sa lahat na magmasid ng isang kagalakang hindi masayod, at sa isang hindi nakababatid ng idaraos doon, marahil ay mawiwikang may isang pagdiriwang na dakila na pinaghahandaan ng gayong karangal. Kaikailan man, amging kung Pasko ng kapanganakan ni Jesus o kaya'y Mahal na Araw ay hindi na nagiging ganoon ang palamuti ng sambahang binanggit. Si Pare Ventura Villaroman na siyang kura sa bayan ay gayon na lamang ang pagpapagod sa paghahanda, at ang ganitong pagsisikap ng pari ay dili ang naging dahilan ng bulung bulungan, at ang lahat halos ay nagkakaisa sa paniwalang marahil ay tumanggap ang kura ng limang daan o isang libong piso sa gagawing pagkakasal. Subalit mangbabasang giliw, huwag kang masama at makipaniwala sa ganyang bulong bulongan, alalahanin mong si Padre Ventura Villaroman ay siyang Amang tunay ng dalagang ikakasal, kaya bakit hindi nga magkakagayon ang dangal at kadakilaang hinahanda ng nasabing pari sa pagiisang dibdib na idaraos.
Sa isa sa magagarang autong huminto sa tapat ng Simabahan ay bumaba ang magkatipan na walang iba kungdi si Luis at si Ninay na nakaalakbay ang kanilang “inaama” at “iniina”. Nahirang na maging Padrino ay isa sa mga maginoong angkan ng mga Ponce at ang Madrina nama'y isa sa maharlikang lipi ng mga Enrile sa Baliwag. Ang mga abay sa kasal ay pawang pili maging ang mga dalaga at maging ang mga binata na pawang naggagaraan ang mga kasuutan, at diya'y kabilang ang mga angkan ng mga Rustia, Valero, Villacorte, Samson, Vergel de Dios, Enrile, Ponce, Mangibin, Marquez at iba pa, kaya gayon na lamang karingal ang isang pagiisang dibdib na nuon lamang naidaos sa Baliwag.
Kung sa bagay ay hindi dapat pagtakhang maging gayon kadakila ang pakikipagisang puso ni Luis. Noong kasalukuyang naglalagi si Luis sa Baliwag, palibhasa'y bihasa, mabait at may mabuting kalooban ay nagkaroon ng maraming kakilala at kaibigan, at siya nama'y nakilala sa Baliwag na sadyang lipi ng maginoo at mayaman, kaya sa kanyang kasal na yaon ay inanyayahan ang mga angkang nasabi sa taas.
Ang pagiisang dibdib ay maluwalhating nairaos. Ang maligayang katuparan ng mga pinangarap ng magsing giliw ay dumating at noo'y para silang naakyat sa karurukan ng tunay na langit. Ang lahat ng kanilang abay ay pawang nagsibati sa kanila at lubhang marami ang kanilang tinanggap na handog na mula sa kanilang kakilala at kaibigan, at dito'y kabilang ang pinaka mahalaga sa lahat ang handog ni Pari Ventura Villaroman.
Sa malaking bahay ng isa sa mga tapat na kaibigan ni Luis idinaos ang isang masaganang hapunan, at sa pagkakataong ito'y muling nagkatipon ang lahat halos ng magagandang dalaga sa Baliwag. Sa lahat ng paguusap maging sa dako ng mga binata at kadalagahan ay wala nang ibang sanhi kungdi ang magandang kapalaran tinamo ni Ninay at saka ang pagkatapat at mabuting tao ni Luis. Gayon na lamang ang paghanga ng lahat sa kay Luis at Ninay, kaya masasabing sa pagkakataong yaon ang kagandahan nilang loob para sa mga bagong kasal ang labis na nakatulong upang sumigla ang pagsasayang yaon. Nang gabi ring yaon ika 31 ng Mayo, ay gabi ng pagdaraos ng isang maringal ng pagtanggap at sayawan ng handog ng bayang Baliwag sa ilalim ng pangangasiwa ng malusog ng kapisanang “Baliwag Sporting Club”, alang alang sa mga anak ng bayang maluwalhating nakatapos ng kanilang pagaaral kaya dahil sa lahat ng panauhin ng mga bagong kasal at ang mga ito'y inaanyayahan din sa nasabing paghahandog na yaon ay nagparoon ang lahat, at ang kanilang kasayahang sinimulan sa harap ng maningning na dambana ay kanilang tinapos sa gitna ng bulwagan ng paaralang “Central” sa saliw ng nakakikiliting tugtugin ng orkestra. Dito'y minsan pang hinangaan ang walang kahambing na kagandahan ni Ninay at dahil sa kanyang inabot na kapalaran ay umani siya ng masaganang papuri.
Kinabukasan ay nagtungo sa Sibul ang magsinggiliw sina Luis at Ninay upang magparaan dito ng ilang araw sa pagtatalik ng “pulot at gata”. Isang hapong nagiisa si Ninay sa silid ng Hotel na kanilang tinutuluyan, samantalang winawari niya at siya'y napapangiti sa katamisan ng gayong sinapit na kapalaran, ay nagunita ang liham na ibinigay sa kanya ni Madre Victoria Fuentes at ipinakiuasap na pagkatapos siyang makasal kay Luis, ay sala lamang buksan at basahin. Dalidali niyang binuksan ang kanilang maleta at sa tataguan ng mga liham ay kanyang binuksan ang isang malaking sobre na kinapapalamanan ng mahalagang liham na binaggit. Sa liham na iya'y nabasa ni Ninay ang mga pangyayaring katulad ng ikinumpisal ni Madre Victoria Fuentes sa kanyang Confesor na si Padre Ventura Villaroman, matangi ang mga panghuling talata ng liham na yaon na ganito ang sinasaad.
“at, ikaw nga'y aking anak, mahal kong Ninay, at kung sa kabila ng aking mga pagkakasalang pinagsisishan na ay may karapatan pa akong humiling kilalanin ang aking pagkaina, ay kilalanin ako upang tumiwasay ang aking budhi at kalooban sa mga huling sandali ng aking buhay. Pagbasa mo nito, marahil, ay patay na ako nguni't mararamdaman kong magiging magaan ang lupang tatabon sa aking bangkay kung kayo'y nagsasamang maligaya at tahimik ni Luis.
Paalam na aking mga anak, paalam...!
Ang inyong Ina,
Vicenta Gomez
Pagkabasa ni Ninay ng liham na yaong buhat sa kanyang tunay na Ina, ay agad niyang dinamdam ang isang kapighatiang nagpadaloy sa kanyang mga mata ng mapait na luha, at taglay ng isang malalim na buntonghininga ay namulas sa kanyang mga labi ang malungkot nguni't walang kasing halagang bigkas ng anak.
―Ina...! Aking Ina...!
Napalugmok na lamang siya sa unang nakalagay sa kanilang kama at sa ganyang anyo siya inabutan ni Luis.
―Ninay, bakit, bakit,―ang may kahalong pagtataka at pananabik na usisa ni Luis.
―Luis, si Madre Victoria Fuentes ang aking Ina, siya...Siya halina sa Maynila...Luis...
Hindi muna sinagot ni Luis si Ninay at ang ginawa'y dinampot ang liham na nabitiwan ni Ninay sa ibabaw ng kama at binasa. Pagkatapos na basahin ay napatigil siya ng kung ilang sandali, at manaka nakang tinitingnan si Ninay na nuo'y nakahilig sa kanyangn dibdib.
―Diyata't si Madre Victoria Fuentes ay siyang si Tentay na aking naging kasintahan, at ito nama'y siyang ina ng aking kaisang palad ngayon, diyata?―ganyan ang katanungang ginawa sa sarili ni Luis pagkatapos na mabatid ang lahat. Hindi niya malaman ang gagawin sa kahilingan ni Ninay na magbalik agad sa Maynila; siya'y nagaalinglangang, pagka't maaaring abutan pa nilang buhay si Tentay at dahil dito hindi niya malaman kung ano ang kanyang sasabihin o kaya'y baka naman ipagdamdam pa ng maysakit ang pangyayaring nakaisang dibdib niya si Ninay, pagkatapos na ang may sakit na yaon na siyang tunay na ina nito ay maging kasintahan at iwan naman niya (Luis) sa huli, subali't ang kanyang asawa'y malaon nang naghahanap ng kanyang tunay na ina, at ngayong dumating na ang panahong kanyang makilala ay tila kawalan naman ng bait at pagtingin kungdi niya susundin si Ninay sa paguwi sa Maynila kaya pagkatapos ng kanyang pagmumunimuni ay tumugon kay Ninay.
―Kung gayo'y maghanda ka, Ninay, ngayon di'y lalakad tayo
―Oo nga, Luis, kahimanawari'y datnan nating buhay ang Inang.
―Tayo'y dadan din sa Baliwag, at ating ipagsasama ang Paring Ventura Villaroman.
―Siya nga, isama natin—ang tugon ni Ninay.
Isang auto ang biglang huminto sa tapat ng Convento sa Baliwag nang magiika anim na sa hapon at sa kanya'y lumunsad si Luis at si Ninay. Pagkatapos ng sa kanila'y ibalita ng isang sakristan na naroon ang pari Ventura, sila'y pinagpatuloy sa itaas.
Isang paring nakatungo banayad ang lakad samantalang sa kanyang mga kamay ay may hawak na isang aklat-dasalan na unti unting lumapit sa kinalalagyan ng dalawang mag asawa. Nang itaas ang mukha ni pare Ventura ay namasdan niya ang kanyang mga panauhin ay ang kinasal niya kamakailan lamang. Nakikilala niya si Ninay at si Luis, nguni't ayaw niyang mapahalata at nais niyang si Ninay ang unang kumilala sa kanya sang ayon sa bilin ni Madre Victoris Fuentes.
―Hindi baga kayo si Pare Ventura Villaroman na siyang nagkasal sa amin?―ang may pananabik na usisa ni Ninay.
Hindi man nakatugon ang tinanong na pare, at sukat ang itinago ang kanyang ulo bilang pagpapatunay sa katanungan ni Ninay.
―Kung gayo'y... pare Ventura, nalalaman ko ang lahat, kayo ang aking Ama, ayaw baga ninyo akong kilalaning anak?
―Ninay, alang alang sa katotohanan, kinikilala kitang anak, nguni't nais kong patawarin mo ako sa aking pagkukulang na nagawa sa iyo, at gayon din si Madre Victoria Fuentes na siya ngayo'y nasa labi na ng kamatayan. Siya'y iyong ipagdasal ang kanyang kaluluwa sa nalalapit ng pagpanaw.
Pagkasabi nito'y pinapagdaop sa tapat ng dibdib ang mga kamay ni Pare Ventura at saka tumingala sa itaas; si Ninay naman at si Luis ay nagkasabay halos ng pagluhod sa harapan ng pare na nangakayuko. Pagkaraan ng ilang sandali ay nangusap si Pare Ventura na pinangingiliran ng luha sa mata.
―Pagpalain nawa kayo ng Maykapal aking mga anak...!
―Padre Ventura—ang biglang tugon ni Ninay—kayo'y sasama sa amin sa Maynila at ating dadalwin si Inang.
Sa anyaya ng kanyang anak, si Pare Ventura ay hindi man nakatanggi at makailan lamang sandali ay kasama na nila si Padre Ventura sa Maynila.
Magiikawalo na marahil sa gabi nang sila'y sumapit sa “Compania sa loob ng Maynila. Ang malamlam na ilaw sa loob ng Colegio at ang mga pagdarasalan ng mga naroon pagsapit ng ganung oras, ang siyang nagdudulot ng kalungkutan sa sinomang darating doon kung magiikawalo na sa gabi. Pagkaalam ng Madre Superiora na dumating si Ninay kasama ang Confesor ng maysakit at saka si Luis, ay pinagpatuloy nila sa silid na kinalalagyan ni Madre Victoria Fuentes. Hindi lihim sa Colegio ang pagkakapag asawa ni Ninay sa kasama niyang lalaki, kaya gayon na lamang ang pagtitwala nila kay Luis, at ito'y kasama din nina Ninay hanggang sa loob ng maysakit. Si Madre Victoria ay hindi na nakakikilos, at wala siyang nagagawa kungdi ang mangusap na lamang at ang kumilala ng mga kanyang kaharap. Nang ibalita sa kanyang naroon si Ninay na kasama si Luis at saka ang kanyang Confesor, ay ipinakiusap na sila'y iwan lamang sa silid ng ibang madreng sa kanya'y nag aalaga at saka ang utusan. Ipinagutos ang gayon ng Madre Superiora, at walang naiwan kungdi ang mga dalaw lamang. Pagka alis na pagka alis ng ibang tao ay lumapit na madali si Ninay sa kamang kinahihgan ng maysakit. Saka nangusap na kasabay ang pagdaloy ng masaganang luha sa kanilang mga mata.
―Inang...!! nabasa ko ang inyong liham, Inang...!
―Salamat kung gayon, anak ko, at ako'y maaari nang mamatay na tiwasay ang loob at taglay ang iyong pagpapatawad.
―Inang, hindi ka mamamatay, narito si Luis...narito si Padre Ventura, hindi ka mamamatay, hindi ka mamamatay—at si Ninay ay napaluhod sa tabi ng kama ng maysakit at pinupol ng halik ang mga kamay nito sa nangayayayat at maputla na.
―Mahal kong anak...! Ninay, nasaan sila, ibig kong makita si Ventura, si Luis, kayong lahat...
Pagkasabi nito na nadinig ng dalawang noo'y nasa likod lamang ng “biyombo” ay nagkasabay halos lumapit sa kama ng maysakit.
―Tentay...!―ang may kaba sa dibdib at pagkahabag na nabigkas ni Pare Ventura.
―Narito si Luis, Madre Victoria...!
Sinadya ni Luis na gayon ang itawag niya sa maysakit, pagka't siya'y nagdadalang kahihiyan sa kay Ninay at saka kay Pare Ventura, na muling tawagin niya sa pangalang Tentay ang babaeng naging kasintahan niya, ni lalong hindi ang matawag ng Inang na gaya baga ng pagtawag ni Ninay, palibhasa'y tila siya nakukutyang tumawag ng Ina sa isang babaeng naging kasuyo lamang niya at nalagay sa ilalim ng kanyang kapangyarihan sa loob ng may apat na taon na halos.
Pagkaraan ng ilang sandali, at dahil sa naramdaman ng maysakit na tila siya'y may unti unti ng inaagawan ng buhay ay pahumal na halos tinawag ang kanyang mga kaharap at parang huling bili'y sinabi.
―Mga minamahal, yamang inibig ng Tadhanang sapitin natin ang ganitong kapalaran pagkatapos na ang bawat isa sa ati'y mabuhay ang hindi nalalaman ang magiging hanggan, ay magpatawaran tayong lahat; Ventura, pinatatawad kita, si Ninay ay ating anak, siya'y kilalanin mo at pagpalain. Luis, Ninay si Pare Ventura ang inyong Ama, siya'y kilalanin sa ibabaw ng anomang pagbabawal o pagkukunwari ng Kapisanan, at sa wakas, ay pagpalain ninyo at huwag sanang pababayaan si Ingkong Pinong.
Pagkatapos na masabi ang mga biling iyan ni Tentay, ay ipinikit ang dalawang mata, at ilang sandali pa'y tinanghal ng bangkay ang madreng tinawag na Victoria Fuentes. Pagkalungkot ng mga sandali noon...! Si Ninay ay napayakap na lamang kay Luis at tumatangis, samantalang si padre Ventura ay daop ang kamay na nakaluhod at sa kanya man mga mata ay dumadaloy ang nagpapaitang luha ng hinagpis. Kay panglaw na tinginan noon..!
Namatay upang di na manumbalik ang isang pusong binigo ng kapalaran na, sa kanyang mahiwaga at mahabang kasaysayan ay walang nakababatid maliban sa tatlong kaluluwang inibig niya at minahal ng mga sandaling yao'y pawang nagsisitangis at namimighati, palibahasa'y kung nagkulang man ng malaki at nagkamali sa kanyang anak ang namatay na Inang yaon, kung siya ma'y nakagawa ng mga pagpapakahamak na pumusyaw na lubha sa kanyang kapurihan at karangalan ay dumating sa kanya ang maselang sandali na ang mga pangyayari ay magturo sa kanya ng kanyang tungkulin at kapanagutan sa harap ng Maykapal at ng Kapisanan, kaya't siya'y nagsisi, nagpakasakit, nagpakabanal at iniadhikang ang kabutihan nalabi sa kanyang kaluluwa ay maukol at maihandog sa kanyang mga anak na sa huli ay kanya nang nakilala. Ang mabuting kapalarang sinapit ni Ninay sa pagkakaasawa sa kay Luis ay utang halos sa kanya, at ang katuparan ng ganyang inadhika ng yumaong tinawag na Tentay na una at Madre Victoria Fuentes nitong huli, ang siyang nagpaligaya sa kamatayan nito.
Sumalangit nawa ang banal na kaluluwa ng yumao...!
Nang matapos mailibing ang yumaong madre sa ilalim ng pangangasiwa ng kanyang mga kasamahan, si Pare Ventura Villaroman ay nanumbalik na sa kanyang convento sa Baliwag; si Ninay at si Luis na kasama si Ingkong Pinong ay nagtuloy naman sa bahay na “chalet” ni Luis sa Ermita.
Ang mga unang araw ng pagsasama ng magasawang si Luis at Ninay ay dili ang hindi naging malungkot para sa kanila dahil sa pagkamatay ng Ina ni Ninay, datapwa't pagkaraan ng ilang buwan nang unti unti nang napapawi sa kanilang puso ang kadalamhatian, ay parang agos ng malamig at matamis na tubig ang kaligayahan na humahandog sa kanila. Ang kanilang tahana'y tila munting kalangitan hindi kailan man nilulubugan ng makikislap na bituin ng katuwaan, kaya gayon na lamang ang kasiyahang loob ni Luis sa piling ng kanyang maybahay na yaon. Sa lahat ng kasiyahan at pagdiriwang sa matataas na lipunan sa Maynila ay hindi sila nawawala, at saan man sila maparoon ay sila nam lamang ang hantungan ng mga paghanga.
Sa ganyan nagpatuloy ang matamis na buhay ng magasawang Luis at Ninay, at palibhasa sila'y mga kaluluwang pinagpala ng Diyos, sila'y kinakalinga ng tuwina'y maligayang panahon na, habang dumaraan ang mga araw ay lalong natitigib ang kanilang pag asa sa lalong mauluwalhating hinaharap. Kay papalad nilang kaluluwa...!
Si Ingkong Pinong palibhasa'y matanda na, ay isinama na nilang manirahan sa Maynila, at ang kanyang tumana sa Tiaong sa Baliwag, ay ipinagkatiwala ni Luis sa isang taga Baliwag din, at gaya rin ng ginagawang pagsisikap ng matandang Pinong ang tumanang yaon ay nagaani din ng madami lalo na ng mani.
Madalas din silang dumalaw sa Baliwag at kailanma'y hindi nila nalimutan ang magdaan at humalik ng kamay sa kay Pare Ventura. Sa Tiaong doon sa nilakhan at sumaksi sa kabataan ni Ninay, ay madalas silang magkaroon ng “picnic” sa ilog na kalapit ng kubo ni Ingkong Pinong sa kasayahang iya'y inaanyayahan lahat ni Ninay ang kanyang mga kabataang magmamani at sa ganya'y nanunumbalik sa kanilang ala ala ang kanilang di na maibabalik na na panahon. Si Luis nama'y labis na nalulugod sa kagandahang loob na ipinakikita ni Ninay sa kanyang mga kababata, at siya'y napipilitang makihati sa gayong kasayahan.
Isang batikang makata sa nayong yaon, ang sa minsang pagsasaya na ipinagaanyaya ni Ninay, ay binigkas ang kanyang walang kamatayang tula na pinamagatang, ANG MAGMAMANI...


Ang magandang pagsasama ay isang mahalagang bagay na dapat kagawian ng puso ng tao, pagka't siyang lubos na nakapagtuturo sa atin ng balabalaking katunayan ng isang maayos at wastong pakikiugali sa bayang kahapis-hapis; datapuwa't mahigpit na kailangan ang pamimiling kakaibiganin at paglalagakan ng loob: unang una'y ang mangakaaakit sa gawang magaling, may bait na inimpok at marunong kumilala at umibig sa Dios na Lumikha ng lahat ng bagay, at ang pangalawa'y marunong magkuro sa ano mang gagawin, pagka't kung ang tao'y nag-wawari wari muna bago gumawa ng anoman, ay tila baga ipinapatnugot sa mayamang landas at di karakarakang mahihidua, ngunit ang mapupusok na kalooban ay lubhang malapit sa pagkapangyaya, at kung naroon na'y sukat ang magsisi.
Ayon sa mga katuwirang ito na sadyang dapat gawin ng tao sa pakikipagibigan, ay dinalisya ang dalawang binibining tutuligsain natin sa kasaysayang ito, at sa kanilang pagsasama'y nanagkahulihan ng loob na parang hinirang ng isa't isa ang pagkakaayos ng kanilang mga ugali upang magsama hangang kamatayan.
Si Nena ang pangalan ng isa at si Neneng naman ang pangalawa, na buhat pa sa bagong pagpasok ng mga musmos nilang isip sa malayang mundo, ay sinimulan ang pagkikilala hangang sa nag-ibigang tulad sa tunay na magkapatid.
Kawili-wiling pagmasdan ang masarap nilang pagsasama, at kung naaging lalaki ang alin man sa dalawang ito, ay kahinahinayang na di ipakasal, pagka't ang pagkakayos ng kanilang ugali, ay mahigpit pa halos sa isang mag-asawang nagmamahalan.
Sila'y kapuwa maganda, kapuwa may bait at kapuwa naman maagang naulila sa gitna ng mundo. Kay Nena ay isang alilang kumakalinga buhat sa musmos na maulila sa mga magulang, at kay Neneng naman ay isang kapatid na lalaki ang umaaruga na may asawa na bago siya tumuntung sa kadalagahan.
Kapuwa mananahi ang kanilang hanap-buhay na ipinagtatawid panahon, ipinakikipagkapuwa tao at isinusunod sa mahinhing pakikibagay sa iba.
Palibhasa'y masipag kapuwa at may mga bait na inimpok, tangi sa matatamis nilang mukha na dapat kalugdan, ay maraming binata ang nagsisipangibig, ngunit sa malaking alang-alang, ay di makapagsadya sa kanilang mga bahay.
Tuwing umaga'y dinaraanan ni Nena si Neneng at magkasabay silang nanasok sa iisang bahay tahian, at gayon din naman sa hapon na kung makatapus ay dinaghihiwalay ng paglakad kung umuwi.
Isang umaga'y napansin ni Neneng na si Nena'y malungkot dahil sa halos nanginginig na boses ng pagtawag dahil ng kanilang bintana, at nang kaniyang dungawin ay noon nakitang nagsisipamakas pa ang mga luhang bagong kapapahid lamang, kaya't sa pagkamangha ni Neneng ay biglang nabigkas:
―Bakit Nena? Ano ang nangyari sa iyo? Manhik ka nga.
―Huwag na, ang tugon ni Nena, at ang dugtong na tanong:―Hindi ka ba papasok?
―Bakit hindi, manhik ka muna at ako'y magbibihis lamang sandali.
―Madali ka sana at nang hindi tayo tanghaliin.
Nagbihis na dalidali si Neneng, at si Nena naman samantala'y lumapit sa mga halamang kinakalinga ng kaniyang kaibigan at parang inaaliw ang loob na di magkasundo sa pagdadalamhati noon, at pagdaka'y pinitas ang isang alejandriang bagong namukadkad, at ang wika sa sarili.
―Ito'y ibibigay ko kay Miguel at maging libang man lamang ng kaniyang loob―Kasabay na inangat ang kamison at inihulog sa tapat ng dibdib ang pinitas na bulaklak na waring hindi ibig ipamalay sa kaibigan.
Nanaog si Neneng na walang ano mang napansin kay Nena at sila'y mahinay na nagsilakad na anaki'y may mga bagay na dinadala kapuwa sa loob. si Nena, ay nagdadalamhati at si Neneng nama'y naninimbang sa pag-uusisa at baka lalong ipagdamdam ang kaniyang sasabihin; datapuwa't sa katamisan ng kanilang mga pagpapakitaang loob ay di nakatiis at tumanong:
―Bakit ka ba umiiyak?
―Walang anoman.
―May malaking dahilan iyan na di mo lamang ibig ipahayag sa akin; sabihin mo at nang ako'y huwag nagaalaala ngayon.
―Walang anoman, huwag kang mag-aalaala.
―Sabihin mo na sana; pag hindi mo sinabi, ay hangang ngayon na lamang tayo magsasama, at huwag mo na naman akong daanan sa amin kailan man.
Nang anyong magsasalita si Nena ay siyang paglapit ng isang binatang butihin at bumating boong katuwaan sa kanilang dalawa.
si Nena'y napangiti sa bating ito at si Neneng nama'y umi rap na binawiang kaniyang mga mata sa binata, ano pa't tunay na magkaiba ang kanilang ipinamasid noon, kaya't ang binatang ito'y napilitang magparingig:
―Si aleng Neneng, at waring nagdadalang poot sa akin at ilang araw nang napapansin ko.
―Pshe! Ang papiksing sagot ni Neneng, at napaunang lumakad na naiwan ang dalawa, ngunit nang malayo ng sa kanila'y dinukot ni Nena ang bulaklak at lihim na iniabot kay Miguel; datapuwa't laking kasawiang palad, samang pagkakataon at parang itinipan sa pag-aabutan nilang dalawa ang paglingon ni Neneng na nasa unahan, kaya't lalo nang nagngalit sa kaniyang sarili at ang wika “may araw ring magkakaliwanagan tayo,” samantalang ang dalawa'y kapuwa nagitla sa gayong paglingon ni Neneng.
―Natanaw tayo, ang wika ni Miguel.
―Makupad ka kasi eh; kundangan ka'y hindi mo pa agad inabot ah.
―Paano'y tinatanaw ko muna at baka nga lumingon.
―Umalis ka na at bukas ng umaga ay saka na tayo mag-usap.
―Mag-usap!...paanong pag-uusap natin ay sa hindi kayo nagkakahiwalay?
―Huwag kang mag-alaala; bukas ay hindi ko na siya daraanan, maaga akong papasok, at doon sa tapat ng simbahan mo ako hintayin; paroon ka na, at ako'y hinihintay niya ngayon.
Sa ganitong pilit ni Nena at malubay na napahinuhod si Miguel at nakangiting napala:
―Adios Nena.
―Adios Miguel, ang pabaong salita ni Nena, at sumunod na hinabol ang naghihinanakit na kaibigan, ngunit nang mag-abot sila'y bahagya nang sumagot sa tawag ng humahabol, dahil sa malaking tao, para pa kayong nagpaparangalan ah.
―How! Ikaw naman ang maraming parunggit, paanong gagawin ko ay sa hindi makapanhik sa amin.
―Siya nga! Magtanan kayo, ang pasaring ni Neneng at lumayong nagtatampo kay Nena, ngunit lalo nang naululan ang lungkot nito, at hangang dumating sila sa tahian ay waring nagkakaalanganang palagi: ang isa'y sa malaking paghihinampo at ang isa'y sa malaking pagkahabag kay Miguel na tunay niyang iniirog.
Natapos ang maghapon at magkasama rin silang umuwi na gaya ng dati; ngunit di nagpapahalata si Nena ng kayang itinipang, kaya't walang agam-agam si Neneng sa anomang mangyayari.
Halos bago pang namimitak ang araw sa Silanganan nang kinabukasang sumunod, ay gulong-gulo na si Miguel sa paggayak dahil sa tipanang pagkikita nila ni Nene at ito nama'y gayon din, na pagkamulat ng mga mata'y nagluto ng cafe, at samantalang hinihintay ang pagkulo ng tubig, ay sinamantala ang paghihilamos sa kailan ma'y hindi maliligtaan sa tuwing umaga.
Mapamayamaya'y nagbihis, hindi na nahintay ang karong nagdadala ng tinapay at nagdalidaling uminom ng cafeng bagong kahahango pa lamang noon, kaya't nagkakangpapaso man sa init ang kaniyang mga labi ay halos hindi pansin at pagkatapus ay dagling nanaog.
Ang kaniyang ali, bagama't di pa bumabangon sa banig, ay maluwat ngang nagigising noon, kaya hindi na lihim ang kaniyang pagpanaog, at di na kuhang malayo ay naririnig ang ganitong pangungusap:
―Napakaaga ka naman―at kasabay ang pagdungaw na anaki'y itinaboy ng isang mahigpit na hinala, at ang dugtong na tanong:
―May naghihintay ba sa iyo?
Natigilan si Nena at waring nangumot kilay nang pagsagot:
―Ako po'y magsisimba eh!
Palibhasa'y isa ring masimbahin ang ali ni Nena, ay biglang-biglang napawi ang bintang sa loob, at ang wika;
―Paroon ka na... ang isip ko'y... Hindi na nahintay ni Nena ang karugtong ng salitang ito at pagdaka'y umalis kaya di nalao'y dumating sa tapat ng simbahang pinag-aabangan sa kaniya ni Miguel.
Pagtatama ng kanilang mga mata'y sabay na tumibok ang dalawang puso na nagbatisa mga sandaling yaon.
 ―Kangina ka pa ba?―ang tanong ni Nena.
―Nauna akong sandali sa iyo, ngunit parang maghapon sa aking pagkainip.
―Sinungaling!
―Tunay, Nena, at ang isip ko'y nalimutan mo ang ating salitaan; ngunit ngayong narito ka na, ay wala na naman akong dapat pang idaing, salamat at binigyan mong kabuluhan ang aking pag-asa.
―Halina – ang wika ni Nena, at noon di'y mahinay silang nagsilakad.
―Ano baga ang loob mo?―ang karugtong na tanong ni Nena.
―Ano ang loob ko?; iya'y di na itinatanong, at dapat mo nang maalamang punongpuno ako nang galak ngayon sa piling mo.
―Salamat!
―Ito'y di mo utang, Nena; kailan ma'y mahalaga ka sa akin.
―Tunay, ngunit katuwaan ko na ang katahimikan ng iyong loob at pagwawalang bahala sa nangyari noong gabi, dahil sa pagkagalit ni nanang.
 ―Ah! Dahil sa iyo'y titiisin ko ang lahat, at kung mapait man ako sa iyong ali, ay aking ipinagpapaumanhin, huwag lamang sa iyo ako magkulang ay tunay ko nang ligaya.
―Salamat; ngunit di mo batid ang nangyari sa akin nang makaalis ka at hangang kahapon nang umaga na di lamang natin napag-usapan dahilan kay Neneng.
―At ano ang nangyari sa iyo?
―Ay!.. pagkatapus na kagalitan ka noong Lingo, ay binalaan ako ng lihim, at pag-alis mo'y pinakalait-lait ang aking pagkalagay; isinurot ang kaniyang pagpapalaki na parang pinaghihinayangan, at kung ako raw ay hindi masasawata ng pag-ibig sa iyo, ay lumayas na ako at hindi niya kailangan.
―At ano naman ang loob mo tungkol doon?
―Iya'y wala sa akin ang tugon ni Nena,―kung ano ang loob mo, ay siya ko ring kalooban.
―Na paano?
―Ikaw ang umisip nang lalong minamagaling.
―Ikaw ang aking pinaiiyakan.
―Kung hindi mo ako aariin ay putulin ta na ang ating pagkikilala.
―At saan nanggaling ang akalang iyan?
―Sa iyo rin.
―¡Sa akin! bakit? At kailan mo nahalata ang kalamigan ng aking loob?
―¡Ay Miguel! Kung minamahal mo ako ay di matitiis ang mahabang panahong ating pinag-usapan.
―Namamali ka Nena ng palagay sa akin, at ang masasabi ko'y malaking totoo ang iyong pakikinyig sa mga pagpigil ng kaibigan mo, at kaya hindi ko binanggit kailan man ang paglagay natin sa “estado”, ay dikita ibig magkaroon ng isusukal ng loob, pagka't kung kasal na tayo ay sapilitan kang malalayo sa kaniya.
―At anong kasiraan noon?
―Ah! Malaking bagay sa iyo si Neneng at ang pagkatotoo'y ipinagtabuyan mo ako kahapon sa paninimdim na magdamdam siya.
―Yao'y isang pagtupad ko lamang sa mabuting pagsasama namin, ngunit hindi dahil doo'y pahihigting ko siya sa iyo, at kung pinalayo man kita kahapon ay ipinamamasid ko lamang na di walang kabuluhan sa akin ang kanyang pagtatampo nang matanawang iabot ko sa iyo ang bulaklak, at nang makilala mo ang aking unti-unting paglayo, ay di na ako nagdaan ngayon sa kaniya, kaya huwag mong hinagaping makapipigi siya ng ating lakad; tanungin mo ang loob mo at yari na sa akin ang lahat ng bagay.
―Walang kailangang tanungin ko pa, at ako'y dating lumaan sa ating magandang pagsusunuran.
―Kung tunay ang sinasabi mong iyan, ani Nena, ay humarap tayo sa isang pari.
Natigilan dito si Miguel, at palibhasa'y may marumi siyang puso kay Nena, ay ibig waring maglibanglibangan, at kung mangyayari'y huwag na munang mapag-usapan ang makagigipit sa kaniyang kuhilang nasa nang pagpaparaan ng panahon, datapuwa't ang tapat na loob na si Nena'y tumanong na muli.
―Nabibigatan ka baga sa aking hiling?
―Na ano?
―Na tayo'y humarap sa Pari
―Hindi.
―Ay bakit di ka na sumagot?
―Ako'y nag-iisip kung paano ang mabuting gawin, pagka't ang ibig ko'y dumaan tayong mahusay at huwag sa gayong pagsusukab sa para mong tunay na ina.
―Salamat, kung may ibang paraan, ngunit paano ang gagawin mo ay ayaw sa iyo si nanang?
―Pakapipilitin kong ako'y kagiliwan niya sa pamamagitan ng magandang loob at nang pati ikaw ay huwag maging pangit sa makaalam king pakasal tayong sarili.
―Kung magagawa mo ang gayon ay di lalong magaling.
―Oo, gagawin ko, alang-alang sa pag-ibig mo sa akin,
―Kailan ka paroroon sa bahay?
―Hindi malalaon.
―Aasahan ko.
―Oo, asahan ko.
―Oo, asahan mo at pagparoon ko'y magsasama ng isang mamamagitan sa akin, upang makapagpalagisa malayong pagpanhik.
―Baka hindi?
―Tunay Nena, asahan mo.
Naputol ang salitaan at dumating sa tahiang pinapasukan ni Nena at dito sila nagkahiwalay, samantalang si Neneng, nang tanghali na'y namamangha sa di pagdaraan ng kanyang kaibigan, kaya't pinaroonan ito at ibig matalastas ang sanhi, at doon nga sinabing alina dahil sa pagsisimba'y maagang nanaog; ngunit kumutog din sa budhi na sadyang kinusa ang di pagdaraan sa kaniya, at binaka nang may malaking kahulugan ang ganitong ginawa.
Gayon ma'y ipinagpaumanhin at pumasok siyang mag-isa kahit punongpuno ng paghihinakit.
Ang mga batang pagninilay ay lubhang madaling sumuko sa mga bagay na damdamin, at gayon din naman sa tuwa, na ang munting ligaya'y inaaring walang katapusan, at ang ipinahihiwatig nito ay ang kakulangan pa nang kanilang pagkakilala sa mga bagay na talagang taglay ng panahon.
Palibhasa'y mula sa kauna-unahang araw ng pagpasok sa tahian ng dalawang binibining ito, ay ngayon pa lamang nangyariang di pagdaraan ni Nena, ay lubhang malaki ang paninibago ng loob ni Neneng at walang ibang maipalagay kundi ang kusang paglayo sa kaniya. Ah! Ito ang unang tudla ng mahayap na sakit sa puso ni Neneng, ito ang walang kasingbigat na dalitang nakapataw sa loob na halos umiinis sa kaniyang buhay.
Nang umagang yao'y di na nakakain at sa pagbulay-bulay ng ginawa ni Nena sa kaniya ay tinanghali tuloy ng pagpasok.
Lumakad si Neneng na parang hindi pansin ang ano mang makita at waring mapapasigaw sa malaking pagdadalamhati, danga't napipigil ng isang magandang hatol ng sarili na alamin muna ang naging sanhi bago pairalin ang bu'ag na pagdaramdam, ngunit hindi ito ang nasunod, at pagdating sa tahian ay biglang dinuhapang si Nena at niyakap na naghihimutok, na halos walang ano mang nasabi, samantalang lumalagaslas ang mapapit niyang luha.
Nahabag si Nena sa ganitong anyo at halos pinaibayuhan ang pagpipighati ni Neneng, kaya't magkakayapus silang kapuwa tumatangis noon.
―Ano ba kayo – ang natatawang sinabing isa nilang kasamang mananahi–tila kayo mga sangol ah! Itsura nang bagong kasal sa inyo,―at pinilit silang pinaghiwalay.
Si Neneng na talagang may taglay na kaunting kasungitan, at ang ugaling yao'y napansin na natin noong umagang bumati sa kanila si Miguel, ay nayamot sa ganitong aglahi at nagpakita ng masamang mukha sa kasama, kaya ito'y hindi na kumibo, datapuwa't nang mapansin ng kanilang maestra na binibini rin naman, at kaipala'y nakatatarok ng mga hinanakit ang dahil sa pangingibig ni Miguel, ay siya nang namagitna at nagpayo hangang sa maglubag ang kanikanilang mahihigpit na samaan ng loob.
Nanahi kapuwa ang dalawang magkaibigan, ngunit nang tumugtog ang oras na dapat silang mananghali, ay napukaw na naman kay Neneng ang damdamin sa loob at nagunitang sa pagsasalo nila'y sapilitang mauungkat ang kanilang mga hinanakitan, at siya ngang nangyari.
Pag itindig ni Nena, at kinawit sa kamay si Neneng at ang wika:
―Halina't tayo'y kumain
Si Neneng na tila walang pinahihigit sa loob kundiang pagtatampo, ay bahagya nang sumagot, kaya't ang mapagparayang si Nena, dahil sa ibig mairaos na kaniyang pag-ibig kay Miguel na waring kinikilalang pagkukulang sa kanilang pagsasama, ay hindinagpatuloy nang pagtindig hangan disumunod ang naghihinanakit na kaibigan, ngunit ang ginawang ito'y lalong nakasama ayon sa naging dulo na ating matatalastas sa huli.
Nang dumating sila sa karihang kinakanan ay agad nang tumanong ng boong irog si Nena.
―Alin alin ba rito ang ibig mo?
―Aba ikaw na nga bahala, kailan man eh ikaw rin lamang ang nasusunod at hindi ako? Bakit mo pa ba ako tatanungin?
Nagwalang bahala si Nena, kumuha ng sari-saring ulam, inihayin at saka inanyayahan ang kaibigan, at nang nagkakaumpok na'y biglang-biglang nagunita ni Neneng na yaon na lamang ang huli nilang pagsasalo, ay sukat na itong ikinalaglag nang luha at hindi na nakakain.
Bakit kaya? ¡Ah! Ang maramis hinagap ng tao ay tapat na pahiwatig ng panahong mangyayari, datapuwa't kung minsan nama'y ang isang nagdaramdam na loob ay sadyang lulalal ng laong ipagdadadalagati.
Palibhasa'y tapat na tapat ang pakikisama ni Nena sa kaniyang kaibigan, danga't nanaig ang pag-irog kay Miguel, ay kaniyang inalo ng matatamis na pangungusap, ngunit sa anomang sabihin niya ay wala manding ikalibang at lalong nag-uulol ang paghating likha ng dimapuwing na paghihinanakit, kaya napilitang magsinungaling.
―Kumain ka na sanang mabuti, at kung ang dinaramdam lamang ng loob mo'y ang aking pag-aasawa, ay hindi na ako magtutuloy.
―Oy Nena... huwag mo na akong ululin at nakikita ko ang loob mo!... huwag at di ako ang makapipigil ng iyong lakad.
―Hindi na ako mag-aasawa kung ayaw ka pano pa ba naman ang ibig mo?
Naramdaman yata ni Neneng na pinaglalaruan siya, ay biglang nagtindig na umiirap sa kaibigan, at ang winika sa loob - isusumbong kita sa nanang mo at siya ang bahalang magsalita sa iyo, lolokohin mo pa ako, isip mo yata'y hindi ko nababalitaang may salitaan kayo ni Miguel, makikita mo't sasabihin kong lahat.
Natira si Neneng sa ganitong bala na anak ibaga'y makapipigil kay Nena ang ano mang gawin ng ali, at di na niya naisip na sa pagkakulong ni Nena'y di na mangyayaring umurong kay Miguel.
Natapos ang malungkot na kainan ng dalawa, nagkantitira ang pagkain sa kanilang mga katakatang paghihinanakitan na walang anomang naging linaw ang malabong pagdaramdam ng halos bulag na kanilang pag-iisip.
Ang masamang tangka ni Neneng na pagsusumbong sa ali ni Nena ay labis na dinaramdam sa kaniyang loob, ngunit alang-alang sa malaking panghihinayang na mag-asawa sa isang lalaking walang wasto at kaipala'y dayam lamang kung magkabihira, ay kusang pinapanaig ang tangkang pagsusumbong at ang nasa niya'y maputol noon pa ang nalululong na loob ng kausap ang ali at ipinahayag nang boong linaw ang pagkakasundo ng dalawa.
Sa malaking galit ng ali nang matanto ang mga sumbong ni Neneng, ay di nagpaliban at kulang lamang ay patayin si Nena ng kapapalo hangang sa nawikang mabuti pa ang siya'y mamatay kaysa makitang mag-asawa kay Miguel.
Kung di man natin maiaalis ang pagdadalamhati ni Nena dahil sa maling pagtuturing na tikis na pag-api ang ginawang ito, ay lalo namang di natin dapat ialis ang tunay na pagmamahal sa kanya, pagka't may katuwirang nasain ang siya'y mailag sa isang kapahamakan at ang pag-ayaw na ito kay Miguel ay tunay na pagmamasakit pagka't di umano'y malaki pa sa katawan ang kapalaluan ng lalaking ito. Nang bahagya pa lamang napapansin ang pagkagawing loob kay Miguel ay madalas na siyang makagalitan, datapuwa't lumala ang poot ngayong may malalaki nang bagay na inuusig at parang nagkatulong na nagpasama kay Nena ang pagkamapaniwalain ng ali at ang napakalabis na pagsusumbong ng mahigit pa sa tunay pa katotohanan.
Nasunod ang bata ni Neneng at si Nena ang naging sadlakan ng kaniyang bulaang pagdadalahira na walang ibang umaaliw sa sarili kundi ang pag-asang si Miguel ay tapat na umirog at di siya pababayaang mawakawak sa gayong kalagayan.
Bukod sa mga pahirap na tiniis ng ating dalaga, ay hindi masayod na paglait ang kaniyang tinanggap; noon di'y napilitang sumulat kay Miguel ng gabi ring yaon at hinihinging sila'y magkausap upang gumawa ng anomang paraang sukat ikalalayo sa piling ng napakalupit na sa kanya'y nagpapahirap.
* * *
Ang kabataang loob ni Miguel na talagang nakahilig sa malayaw na pita, ay nagsasamantala naman sa matamis niyang panahon na parang walang kabuluhan ang lahat at sukat na ang parang walang kabuluhan ang lahat at sukat na ang magpakaniig sa mga hiwagang dulot ng kaniyang libang na pamumuhay.
Saan man bumaling si Miguel ay may kinalulugdan, may mga titig na bumibihag ng kaniyang puso at ito'y nagiging paraanan ng panahong anaki'y di na matatapus sa kanyang ala-ala.
Ang sulat ni Nena'y tinanggap ng boong kalamigan ng loob, at waring, paglilibang lamang kung kaya binasa; ngunit nakabalisa ring sandali sa sariliang mga titik ng isang tunay na pag-irog at ng malumbay na mga pagsamo.
Ganito ang kanyang nabasa:
Miguel: sa gitna ng aking mga kahirapan ay binabati kita ng boong tuwa at ipinahihiwatig tuloy na ngayo'y na sa kamay mo ang aking igiginhawa; at yamang inaasahan ko ang iyong pagmamahal sa akin, ay hinihintay ko ang bala mong loob, at yao'y sukat ko nang maging kaaliwan, at kung maibabahagi mo ang sandaling abala, ay daratnan mo akong nauuhaw sa pagtangap sa iyo.
“Ang nagmamahal mong si Nena”.
_______
Matapus ang pagbasa'y sandaling natigilan ang binata at parang binabalak sa loob kung ano ang mabuting gawin, datapwa't nang matanawang daraan ang isang binibini sa tapat ng kaniyang bahay, ay dagling ipinamulsa ang sulat; humahangos na kinuha ang kaniyang sambalilo, nagsusumugod na nanaog at inabangan hangang sa sumunod-sunod na walang iniwan sa usa ng kalilingon.
Ano kaya ito? Ano kayang mga hiwaga ang nababalot sa ganitong kilos ni Miguel ay iyan ang larawan ng kasawiang palad ng pag-asa ni Nena sa kaniya, iyan ang tunay na pagkalibang ni Miguel sa matamis niyang kabataan at sa kay Nena'y maliwanag na pagkaapi; datapwa't hindi pa ito ang panahon ng pagtitigis ng kaniyang luha, samantala'y pairugan natin ang kaniyang paghihintay at si Neneng nama'y ating alalahanin ngayon.
Di rin nakagalak sa loob ni Neneng ang kaniyang pagdadalahira, bagkus naging karagdagan ito ng damdaming taglay sa loob, pagka't napag-isip-isip na dahil sa kaniya'y pinasasakitan si Nena ng ali, at ang pag-ibig kay Miguel na nagiging suyak ng kaniyang ala-ala ay di dapat maialis, tangi rito'y di rin naman siya luwal na umirog at siya man nama'y nakararamdam din nitong di matututulang udyok ng panahon at ng tunay niyang pagiging tao na di mangyayaring puwingin, ano pa't natira na lamang sa pagsisisi, ngunit ang ginawa niya'y mangyari na at di na muling mababawi.
Nang umagang yaon, na dapat sanang hintin ang dating pagdaran ni Nena, ay siya na ang nagpakaagap ng pagbibihis at pinarunan ang kaibigan, na anaki'y handang-handang tumanggap ng bala nang sabihin, sakaling nahalata ang kaniyang pagsusumbong ng mga lihim na dapat sanang tumulong pa siya nang pagtatag o, danga't pagmamahal din namang malaki ang kung mangyayari'y maawat sa di wastong pagpiling kakasamahin sa boo niyang buhay.
May katuwiran si Neneng sa ginawa at dapat nga namang pakahirangin ang magiging asawa, yamang ang pagsasamang ito'y hangang kamatayan at dilamang sandaling panahon.
Yumao si Neneng at nang makitang may lunos ang kaibigan ay malalambing na samo ang kaniyang ginamit hangang sa napilit na sumama sa pagpasok noon, bagama't may malaking pagdadalamhati; ano pa't ang nangyari kahapon na walang maalamang gawin ng paglibang sa kaniya ay siya naman ngayon ang susuku suko nang pakikiusap at ang kulang na lamang ay humihinging tawad sa kaniyang paglililo, danga't pinagiingatan ding mahalata ang salang isinisigaw halos ng kaniya ring mga anyo, datapwa't sa katamisan ng asal ni Nena ay kusang nagwalang-bahala at di nag-amalay ng anomang sukal ng loob.
Nagsauli ang dating pagsasama ng magkaibigan at parang ginagayakan ang masasaklap na panahong sa kanila'y mangyayari.
Dumaan ang maghapon sa pananahi nang magkaibigan na halos wala na silang usapang iba pa kundi si Miguel at para namang lugod ni Nena ang waring pagsang-ayon ng kaibigan sa nagagayak na kaniyang pag-aasawa, at pati pagkapadala ng sulat kay Miguel ay nasabi noon, kaya't si Neneng ma'y nakikipaghintay na sa pagdating nito at nasa rin namang magkausap sila; datapwa't ang napansin ni Nena, ay isang pagwawalang bahala at hangang sa lumubog ang araw ay di man lamang naraan sa tahian nila, bagay na nagpapasakit sa kaniyang loob, pagka't kailan ma'y di pa nangyayari ang ganitong pagpapabaya.
Nag-uwian sila at si Miguel na lamang ang napaguusapan sa habang paglakad.
Paghihiwalay nila ni Neneng ay hindi nagpatu'oy ng pag-uwi si Nena sa kanilang bahay, at ang unang tinungo'y ang nayong pinagkikitaan nilang madalas ni Miguel, sa pananakaling baka doon siya hinihintay, ngunit nang ipagtanong sa mga kakilala niyang dati ng nakaa-alam ng kanilang pagkakasundo, ay walang makapagsabi, pagka't hindi nakikita, kaya't ang ating dalaga'y malungkot na umuuwi taglay ang malaking paghihinanakit.
Na sa malayo pa'y sinasalubong na ng aling masasaka, na wika, at sinapantahang kaya siya natagalan ay dahil nga kay Miguel, anopa't ang hinalang ito'y isang tapat na pahayag ng di maikubling katotohanan na ikinukutog sa loob ng ali niyang masungit, at bagaman sinabi niyang may madaliang tahi na linamay nila kaya nagabihan, ay di rin naniwala at halos ngay-ngayin siya sa malaking pagngingitngit na manakanakang sinasaglitan ng maliliit na kurot sa mga tagiliran, bukod pa ang sa singit na dating pinagsasanayan sa kaniya.
Si Nena'y umiiyak, hindi dahil sa mga parusang ito; kundi sa pagdadalamhating linikha ng wari'y panibughong kumakaba sa dibdib sa gayong pagwawalang bahala ni Miguel, at dito niya nakaurong hindi pala dapat ipabigay ang loob, dangat't naroon na.
Ano kaya ang gagawin ni Nena ngayon? tunay kaya ang kutog ng loob na ibig na siyang limutin ni Miguel dahil sa nalilibang sa iba ah Ito ang sumusunog sa kaniyang gunita ng gabing yaon, at bahagya nang nakatulog, samantalang si Miguel nama'y naglalamay noon sa piling ni Chayong na sinamahang dumalo sa isang katapusan.1
Ang Chayong na ito, ay siyang sinundan-sundan ni Miguel nang umagang yaon, at kaya parang usa ng liningos-lingos, ay nagkubling makita ng mga magulang ng babayi na ayaw rin sa kanya dahil sa malaking kayabangan na nakarurungis tingnan ng may mahal na ugali.
Kinabukasa'y maagang nagsipasok ang ating magkaibigang si Neneng at si Nena, at sa anyong malumbay nito na ipinahahayag ng kaniyang mukha, ay parang linilibang na tinanong ni Neneng:
―Hindi naisagot si Nena kundi isang himutok at kusang ibinaling sa ibang bagay ang pagsasalita na anaki'y ipinangingilag na masalang ang mahapding sugat na nagpapasakit sa kaniyang kaluluwa, at ang pakatipirin ang pagpapaubaya ng loob sa isang mangingibig, pagka't kung mapalulong ay di maibabalik ang panahong nakalipas. Sa mataos na pakikinig ni Neneng ng iba't iba pang mahahalagang pahayag na pawang bunga ng kasalukuyang panahong tinatawid ni Nena, ay biglang-biglang nagbigkas ng boong pagkahanga:
―Aba at si Miguel iyon! 
―Si Miguel―ang namamanghang tugon ni Nena, at ang dugtong na tanong―saan naroon?
―Ayun―at itinuro sa malayo na pasalubong sa kanila. Kasabay ng pagtanaw ni Nena ang isang nahayap na tudlang itinarak sa kaniyang puso.
Natunayang si Miguel nga, at namasdang kaagapay ng isang binibini...... ay...... ang mapapait na hinagap ni Nena ay naging tunay na lason, naging kamandag na biglang kumalat sa mga ugat ng kaniyang puso na anaki'y siyang ibig magpatigil ng malayang tibok.
Sinong binibini ang kaagapay ni Miguel? Ah, iyan ang kay Nenang kamatayan. Iyan ang bikig na magdudulot sa kaniya ng kasawiang palad, iyan ang si Chayong na minagdamag sa piging na kanilang pinaroonan at noon pa lamang umuwi na kapuwa sumasagap ng kani-kanilang matatamis na hiwaga sa pagpapahatiran ng kawili-wiling suliap ng mga matang nag-iibigan, datapwa't biglang-biglang namasid ang dalawang masasalubong, kaya't si Miguel at tumiplad, na halos di na nakuha ang pagpapaalam.
Makailan siyang tawagin ni Chayong ay hindi nakalingon man lamang at parang nakamatyag ng isang mapanganib na mangyayari sa kaniya.
Ang anyong ito ni Miguel ay namamasdan ni Nena at siyang lalong nagpatibay ng masungit na hinagap na nakasusunog sa kaniyang puso, ngunit sukat na lamang ang magdamag.
Malinaw na malinaw na mapapagkilala ng lahat, na ang katuwaan ng tao'y parang asong napapawi at agad nahahalinhan ng lungkot, bagay na magpapahayag sa ating mga puso, na ang mundong ito'y punong-puno ng daya, at kung sakaling namamasdan natin ang mahihiwagang pang-akit niya, ay walang ibang tungo kundi ang tayo'y mahulog sa kaniyang mga hibo na palaging ipinapain upang sa pag-iimbot ng mga ligayang dulot ng panahon.
Si Chayong, iyang binibining di pa nalalaon sa pag-asa sa mga bulaang pangako, ni Miguel at dahil sa pag-asang yao'y ibinilang, na liban sa kaniya'y wala nang iba pang mag-aaring gayong pag-ibig, ang pag-asa ring iyan ay siyang naging lubos na damdaming hindi magpatahimik sa kaniya ngayon.
Ang mga katuwaang pinaglamayan nila sa minagdamag na pag-iirugan na di man lamang ipinangimi sa maraming matang nagmasid, ang masasarap nilang pakitaang loob sa dinaluhang piging ng sinundang gabi at ang maligayang paglakad nila nang umagang kinabukasan, ay biglang-biglang sinambulat ng isang masaklap na hinala na pagdaka'y nagwagi sa loob dahil sa walang wastong paglayo ni Miguel sa kanilang pag-uusap na pinagtibay pa ng pagkalapit sa dalawa, pagka't sa hinihintay niyang pagbati ay isang ingos na umiiring ang sa kaniya'y ipinamalas.
―Anong hiwaga ito?―ang tanong sa sarili ni Chayong―Bakit ako ginayon ni Nena?―Siya kaya'y nasasaktang makasama ko si Miguel? At bakit naman siya masasaktan? Ah malaking bagay ito, at dapat kong pakaliningin. Hindi mangyayaring walang anoman ang ginawa ni Nena, hindi, at yao'y sapilitang matatalastas ko.
Patuloy si Chayong ng paglakad at gayon din naman ang dalawang magkaibigan, ngunit isang bagay na dapat punahin kay Nena ang malayo na'y lumingon pa ng pairap sa kanilang nasalubong, at ito nama'y lumilingon din at lalong napupuno ng pamamangha sa ganitong namamasid, kaya't noon di'y gumawa ng daang makipagkita sa madlang makapagpapaliwanag ng gayong mga hinala at hindi tumugot si Chayong hangang di natatap ang tunay na hulo ng pagkakagayon ni Nena sa kaniya.
Narito ang sisi ni Chayong sa kaniyang sariling di pagkukuro sa biglang pagkukulong kay Miguel, datapuwa't wala nang panahon. Ang puso niya'y naging kay Miguel at si Miguel nama'y di pala niya sarili. Iyan ang kanilang ligaya nang gabing sinundan iyan ang dulo ng kaniyang pag-asa!
Makalipas ang ilang araw sa ganitong nangyari ay nagkapanahon sa bahay ni Chayong ang pag-uusap nila ni Miguel.
Si Chayong na nagdaramdam, ay halos bahagya nang tumugon sa bati ni Miguel, at ito nama'y sa malaking pagkamangha sa gayong nakita, ay biglang biglang tumanong:
―Bakit ka malungkot?
―Hindi, at dapat akong masayahan; ngunit ....
―Kung dapat kang masayahan ay ano pang sukat makabalisa sa iyong loob?
―Wala na nga, at nakilala kita.
―Nakikilala mo sa ano? ang tanong ni Miguel
―Sa ano huwag mong sa akin itanong.
―At kangino?
―Sa iyo rin, at saka mo sabihin sa akin.
―Iya'y talinghaga.
―Hindi, Miguel, hindi at kung nakilala kita ay lalong makakikilala sa iyo ang iyo ring sarili.
―At anong nakilala mo na dapat kong kilalanin?
―Ang iyong loob.
―Ang loob ko'y dalisay sa pag-ibig.
―Tunay Miguel, tunay ang sinasabi mo, ngunit ang kadalisaya'y hindi sa akin.
―At kangino?
―Ay Miguel.....
―Anong buntong hininga iyan?
―Himutok ng aking palad.
―Chayong!
―Miguel sayang... sayang ang pagtawag mo sa akin, sukat na Miguel, sukat na
―Sukat na ang ano?
―Ang kabulaanan.
―Bulaan ako?
―Hindi ikaw, ang iyong pag-ibig, ang pag-ibig mong aking inasahan ay dapat kong itangis ngayon.
―Tapatin mo ako Chayong.
―Wala akong lihim sa iyo, ngunit ikaw, ay... sukat na Miguel, ang nakilala kita, sukat na at ako'y pakalimot-limutin mo buhat ngayon.
―Limutin kita, at paano ako?
―Bulaan, sukat na si Nena sa iyo.
―si Nena! Ah, si Nena'y isang babaying sukab, at siya kong dapat ipagtanim.
―Huwag, Miguel, huwag, at kay Nena nabubuhos ang iyong loob, sukat na at sa kaniya ka na lamang magpakahilig: sa kaniya ka paroon, huwag sa akin.
―At kung gayon pala'y kalabisan na ako sa harap mo ngayon.
―Hindi, at kulang na kulang ka; ngunit ngayon ko lamang natantong may minamahal kang mahigit sa akin.
―Mahigit sa iyo'y wala na, at kung si Nena ma'y minahal ko nang nagdaang araw ay labis kong kinasusuklaman ngayon. Wala na ang loob ko sa kaniya at ang pag-ibig mo'y siyang lalong malaki sa akin, aywan ko lamang kung may iba ka nang loob.
―At ako pa ang babalikin mong baka may iba nang loob, mainam ka ring maghugas ng kamay di ata't magaagam-agam ka'y ikaw ang narapatan ko?
―Nang ano?
―At bakit si Nena'y mapopoot sa akin kung hindi minasama ang ating pagkakasabay noong umaga?
―Bayaan mo siya at ako ang nagsasalita sa iyo.
―Nang ano? ng kabulaanan?
―Ipayapa ang loob mo, Chayong, at si Nena'y tunay ko nang linilimot. Sa mapoot siya ay sa iyo at sa ano ma'y asahan mo ang katapatan kong loob ng pagpapahayag ngayon, at sakali mang may uusigin siya sa akin ay walang-wala na akong . . . . . .hindi na natapus ang ibig sabihin sa biglang pagpanhik ng ina ni Chayong; at palibhasa'y nakakapootan sa bahay nila ang ating binata, ay di na binigyang panahon magkausap sila uling gabing yaon, kaya't si Miguel ay dagling nagpaalam na halos di man sinagot.
hangang lumalakad si Miguel, ay pinag-iisip ang di pagsagot sa kaniya ng ina ni Chayong, bagay na ipinagbalak ng masamang gagawin, ngunit siya naman lalong nanganyaya sa kanyang palad na ating matatanto sa dakong huli nitong sinasaliksik na buhay, datapuwa't samantala'y tuligsain muna ang nangyari kay Nena sa gayong napagmasdan kay Miguel.
Pagdungaw na sa bahay tahian ng magkaibigang si Nena at si Neneng, ay isang bating pangingilalas ang isinalubong ng pinakamaestra nila.
―Aba tila nagkakasundo na naman kayo ngayon! ang isip ko ba'y tuloy na ang pagkakagalit ninyo ah.
―Siguro pong bagong kasal na naman―ang pakli nang isang mananahirin.
―Siya nga―ang sagot ni Neneng―paris mo ba walang kapuwa tao.
―Kaya nga ganito na ang tuwa ko sa inyong dalawa eh, dahil sa... sa...
―Anong sa... ituloy mo.
―Aroy at ibig pang maalaman.
―Eh ano?... maanong magpahinga ka, ang tila pagalit na bigkas ni Neneng, kaya't hindi na umulit si Juana, at ang magkaibiga'y nagpatuloy nang nagbihis at nanahing hindi na liban.
Kahit anong aliw ni Neneng kay Nena ay di mangyari malimutan sa loob ang panibughong linalang ng pagkakasalubong nila kay Chayong at kay Miguel; nagugunita ang kaniyang kalagayan na halos batid na ng madla; nalulunos kung dilidilihin ang mga pagsumang niya sa kaniyang ali dahil din kay Miguel at ang Miguel din iyan ang sumusunog sa kaniyang gunita.
Ibig niyang limutin at ipagwalang bahala ang nagdaang araw, ngunit ang kaniya ring sarili ang ayaw pumayag. Nahihinayang siya sa maraming hirap na tiniis na niya dahil kay Miguel, at anakibaga'y katimbang ng kaniyang kamatayan; datapuwa't paano siya? ang panahon baga'y mapagbabalikan pang muli, at maagaw sa panahon ding iyan ang kaniyang mga ipinagkatiwalang lihi.... hindi... ang panaho'y nakalipas, at ang nangyari ay tapus na rin, ano pa't walang natatala sa loob ni Nena kundi ang gunitang iniibig niya si Miguel, ngunit ang pag-ibig niya'y hindi ipinamiling pusong pinaglagakan.
Sa ganitong pagdidili-dili ni Nena sa kaniyang palad ay di napigilan ang isang himutok na pagdaka'y nabulalas.
Si Neneng, na talagang tunay sa loob ang pagdamay kay Nena ay malubay na nagpayo ng ganito:
―Huwag kang malungkot, Nena, dapat mong ikalugod ang ngayon pa'y pagkakilala kay Miguel. Limutin mo siya sa loob; ang mga ganyang lalaki ay hindi mo dapat panghinayangan, pagka't makasal ka man sa kaniya ay paglililuhan ka rin. Ipagpasalamat mo at hindi pa kayo nakakasal ay natanto mo na ang karungisan ng kaniyang puso. Pagtamanan mo ang iyong kalagayan, at kung di ka makatitiis na hindi mag-asawa, ay marami rin namang lalaking tapat na loob na lalapit sa iyo.
―Ay Neneng! Ako ang tunay na may sala; kung pinakinggan ko ang iyong mga pahiwatig sa akin, ay hindi sana ako nalulong ng ganito.
―Walang kailangan, Nena, ito'y hindi tabing araw, may panahong makaiwas ka pa sa kaniya. Kung sakaling kayo'y magkausap, ay putulin mo na ang inyong pagpapakitaang loob at para mo nang pinagbalikan ang matutuwid na hatol ng nanang mo, at kung ikaw nga'y sumunod sa kanya, ay wala ka dising pinagsisisihan ngayon.
Dalawang patak na luha ang nag-unahang nalaglag sa mga matang mapungay ni Nena, parang nagsitimo sa kaniyang loob ang mga pangungusap ni Neneng: naalaala ang marami niyang pagkukulang sa pinagkautangan ng mahabang panahon sa pag-aalaga at pagpapalaki sa kaniya, at doon niya nakuro na dahil sa isang lalaking nagbigay pighati sa kaniyang kaluluwa ay kusang hinamak ang matatapat niyang tungkol sa isang magulang, ano pa't dahil sa may matuwid na pahayag ng kaibigan ay pinagtibay sa loob ang pagpapakalayo kay Miguel.
Dumating ang hapon ng kanilang pag-uuwian. si Nena'y mayroon nang munting saya sa loob at anakibaga'y nakabunot ng maraming tinik na nagtimo ang pagpapayo ng kaibigan, at nang sila'y lumalakad ay pinag-uugnay-ugnay na sa sarili ang kaniyang mga sasabihin kay Miguel kung sila'y palarin pang magkausap, at kung hindi na naman ay ibinibilang niyang parang walang ano mang nangyari.
Ang mga pagkakataon ay dinawawala kailanman; si Miguel ay sumalubong sa kanila at ang tangka marahil ay ululin ni Nena ang mga bulaang pangungusap tungkol sa sulat nitong tinanggap niya, at dikumutog bahagya man na sa hapong ito'y tatadhanaan ni Nena ang sa kaniya'y lubos na paglimot. Hindi nga kinukutugan si Miguel, kaya't pagkalapit kay Nena na talagang binigyang panahon ni Neneng ang sila'y magkausap ay tatawatawang bumati.
―Mapalad na hapon―ang bigkas ng binata―at maipagmamalaki ang matamis na pakikipanayam sa iyo, komusta ka Nena?
―Mabuti rin―ang tugon ng binibining nagpapakilala ng isang tunay na kalamigan ng loob.
Nahalata ni Miguel sa matamlay na sagot na may malaking hinanakit sa kaniya at dahil doo'y pinasimulang sabihin ang mahihibong kasinungalingan sa ganitong pagsasalita:
―Dinaramdam ko, Nena, ang di pakikipagkita agad sa iyo, datapwa't iyong ipatawad ang aking pagkukulang na di talagang kinusa.
―Huwag kang mag-alaala, at lubos kong pinagsisisisihan ang pagkakasulat sa iyo, danga't naroon na.
―Nena, bakit ka nagsisisi ay sa akin mo ipinadala?
―Dahil nga roon, at hindi na ako nag-alaalang hindi pala kita dapat sulatan.
―Patawarin mo ako, Nena.
―Wala kang kasalanan, at ako ang hindi na nag-isip.
―Sa ano?
―Sa di ko karapatang sumulat sa iyo.
―Dapat na dapat, Nena, ang sulat mo; ngunit parang nawala sa aking loob.
―Kung gayon―ang tugon ni Nena―ay ituring mong walang anoman.
―Hindi, Nena, at kaya ako naparito ngayon ay tutupdin ko ang iyong hiling.
―Wala nang panahon Miguel, salamat sa iyo!
―Nagdaramdam ka ba?
―Hindi.
―Ay bakit ganyan ang mga sagot mo sa akin?
―Ito'y hindi pagdaramdam, at ito ang dapat kong sabihin.
―Nag-iba na baga ang loob mo?
―Dapat kong ibahin.
―Nena, huwag mo akong pasakitan.
―Ako'y di gaano sa iyo.
―Malaking bagay ka, Nena, sa aking loob.
―Hindi, hindi, kailan ma'y hindi ko nakikilala ang gayon, kaya ipagparaya mong dinggin na ito na lamang ang wakas kong pakikipagusap, putulin ta ang ating pinagkilala nang loob at ako'y lubos mong limutin.
Anyong sa sagot pa si Miguel, ay tikis na pinutol ni Nena, at sinabayan ng wikang: “Adios Miguel”,
Tinawag ang karromatang kataong nakitang walang laman at lumulan silang dalawa ni Neneng sa takot na baka manampalasan ang binatang nangangalit marahil sa gayong mga sagot.
Naiwan si Miguel na di magkasundo ang loob sa di hinihinalang mangyayari sa kaniya.
Ang maligayang hapon na pinaglaanan ni Miguel ng malaking sigla ng loob sa pagsalubong kay Nena, ang matamis niyang pag-asang mahihibuan ng matalabid na dila ang dating mairuging puso ng pinaglilibangan ng pag-ibig at ang pagtuturing na dapat ipagmalaki ang kaniyang kabataan, ay pawang naging isang hinagap, naging malikmatang pagdaka'y napawi at nahalinhan ng magugulong gunita sa di hinihintay na kaniyang napagsapit.
Ang dating kagiliw-giliw at maamong asal ni Nena; ang dating mapagpaumanhing ugali na ginagabis-gabis ng maraya niyang pangungusap, nang hapong yao'y naging tunay na uliran sa tigas ng loob, at noon nakilala ni Miguel na si Nena'y isang babaying kahinahinayang at marunong magpahalaga sa karapatan ng kaniyang pagkababayi. Natalastas niyang nagdaramdan, ngunit pagdaramdam na may matuwid at napansin niyang ang katuwirang pinanghawakan, ay di na muling magagapi ng kaniyang mapaglarong puso.
Nang hapong yao'y matamlay si Miguel, ang dating kasiglaha'y nanghilakbot; ang dating masayang mukha'y mahahapis at ang kagiliw-giliw na anyo ng kaniyang ipinagmamalaking kabataan, ay lumughoy-lughoy at nanglulupaypay sa gayong nangyari.
Namamanglaw na umuwi si Miguel at ang inuulak sa sarili: Bakit ako nagwalang bahala sa sulat ni Nena? Bakit si Chayong ang aking hinarap ay talastas kong ito'y masama―si Nenang tapat na loob na di ko narapatang maglihim sa akin, ay ginanti ko nang pagsusukab ―at si Narcisong pinsan ko'y siyang inagawan ng kaniyang Chayong na pinakaiirog, niyang paraluman ng kaniyang pag-asa, niyang hiwaga ng banal na pag-ibig na pinanghimasukan ng masakim kong pag-iimbot, ay... ito'y hindi mangyayari; si Nena'y minahal ko, at ako'y lubos niyang minahal din, bakit hindi niya maipatatawad ang aking pagkukulang ay... di na maiulat halos ang maraming sala ko sa kaniya paano kung siya'y di na makaatim sa aking mga asal dili ako dapat kay Nena; si Nena'y isang marangal at mabait na babayi, ako'y isang marungis na puso; siya'y isang uliran ng hinhin, ako'y isang pusakal na mayabang; siya'y isang tapat na loob, ako'y isang tampalasan, paano ako, sa ganitong pagkakalayo ng aming asal? Ah! Magbabago akong buhay, pakalilinisin ang marumi kong puso, magpapakababang-loob ako, di na ako maglililo sa kaniya kailan man, at magpapakabait na ako mula ngayon; susulat ako sa kaniya, ihihinging-tawad ng boong kapakumbabaan ang aking pagtataksil at ang magandang loob niya'y hindi ikakait. Dapat akong pumayapa at na sa kamay ni Nena ang marangal kong palad, ang ikababanal ng aking buhay at ang ikapapaunlak ng aming pagsasama. Kung makasal kami ay pakaiirugin ko siya at dahil sa maningning niyang puso'y mananatili kami sa lalong matamis na pagsusunuran.
Ganito ang mga bagong hinagap ni Miguel, at dahil sa tunay na pag-asang minamahal siya ni Nena ay di nagpaliban sa pagsulat na pinaglamayan nang gabi ring yaon, samantala namang nagngingitngit ang ali ni Nena dahil sa mga bagong balitang kaniyang tinangap.
Halos di na nakuhang makapagpaliwaliwag ni Nena ng pagdating noon na inihatid pa ni Neneng, ay agad nang linihim ng aling mga ganitong tanong:
―Tunay bagang hindi ka na makatitiwalag kay Miguel? Ikaw kaya'y talagang magpapakahirap na lamang sa aking loob? Sumagot ka nga kung sadyang di mo na ako pakikingan kailanman.
―Huwag po kayong mag-alaala, nanang, at unti-unting ilinalayo ko na ang aking loob, kayo po'y aking susundin, at ang suklam ninyo sa kaniyang asal, ay nakilala ko nang may pagkatotoo, at dapat ko naman pangilagan ngayon.
―Baka naman iya'y sinasabi mo lamang at nang huwag kitang pagpapansinin.
―Hindi po, nanang, at sa inyo po ako sumusunod, patawarin ninyo ang aking manakanakang pagkasumang sa inyong mga payo, magpapakalayolayo ako sa dating pagkikilala namin at di na kayo papagdadalamhatiing muling dahil sa kanya.
―Kung tunay ang iyong ipinangangako, ay asahan mong lalo kitang mamamahal, ngunit kung mananatili ka rin ng pagbibigay loob sa kaniya, ay makasal man kayo'y di ka na makikinabang ng ano man sa akin.
―Huwag po kayong mag-alaala, itahimik ang loob, at nakilala ko na ang may katuwirang pagpintas ninyo kay Miguel.
―Kung gayon, anak ko, ay malaki ang aking pasasalamat, at nang lalong maniwala ka sa masamang dila ng lalaking iyan, ay ipinamamarali pang hindi ka niya pakakasalan, at di umano'y may isang mayamang bagong tinutungo, naku Nena ¡pagkalakilaking kayabangan!
―Ah siya nga po, nakilala ko nang labis ngayon at para namang nandiri ang loob ko sa kaniya.
―Salamat sa Dios at hinulugan ka rin ng pagwawari na siya kong idinadalangin tuwina.
―Eh siya,―ang dugtong ng ali―magsaing ka na at nang tayo'y makapagdasal na maaga ngayon, at mapahinga ka naman.
Nagluto ng hapunan si Nena at ang ali niya'y punong-puno ng galak sa gayong matatamis na pangako.
Payapang-payapa ang loob ni Nena nang gabing yaong maipahayag sa ali ang tunay na laman ng kaniyang puso, at ang dating pagmamahal sa kaniya, ay waring naragdagang lalo noon, ano pa't sila'y kapuwa nangagagayak, at nang makagpagdasal, na talagang mananahi pa sana si Nena ay sinaway ng boong giliw ng kaniyang ali at pinatulog, kalakip ang matatamis na pag-aalaalang baka magkasakit sa walang likat na kasipagang talagang katutubo sa kaniyang pagkabata.
Si Nena, palibhasa'y talagang mabuting magmagulang, danga't nabulagan ng pag-ibig kay Miguel, ay di tumutol ng anoman sa kaniyang ali at magkasabay na silang matulog.
Di na kailangan tuligsain ang boong nangyari sa kanila sa magdamag; at sukat nang ipahiwatig ang pangangarap ni Nena nang gabing yaon, na dahil yata sa may malaking kahulugan ang kaniyang panaginip, ay umiiyak na nagising, at kung di sa alaalang mahalata ng ali ay nabulalas disin ang tinitimping mga himutok na pawang linikha ng nakahahapis na kaniyang pangarap.
Sa nangyaring ito'y di na muling nakatulog. Madilimdilim pa'y nagpaalam sa ali na siya'y magsisimba at malubay namang pinahintulutan.
Maganap ni Nena ang ganitong magaling na anyaya ng loob, ay masayang lumabas sa simbahan at napatungong umuwi.
Walang ano ano'y isang binibini ang humahabol sa kaniya at pagkakalapit ay waring may mga lihim na pinag-usapan, na di naman lubhang nag-luwat at naghiwalay sila.
Si Nena'y patuloy sa pag-uwi, at ang sinasabi sa loob;
Ano kayang sulat ito? Bakit sumulat pa siya ay sinabi ko nang putulin ang aming pagkikilalang dati?...mabuti rin namang maalaman ko ang kaniyang kalooban ngayon, at sa ano't ano ma'y di na ako muling mabubuyo sa kaniyang marayang pangungusap.
Pagdating sa bahay ay di na nakuhang magbihis, sinamantalang wala roon ang kaniyang ali na nagsimba rin naman ng umagang yaon, at binasang pinakalining ang sulat na ganito ang saysay:
Nena ko'y sandaling tunghaya't basahin
ang lagda ng abang puso mong iniling,
at kung wala ka mang natirang pagtingin
ibilang mong ito'y wakas ko nang daing.
Kinikilala ko sa bakas ng yapak
ang sala sa iyong malabis ng bigat,
at ang pagsisising taos hangang ugat
tapunan mo kahi't bahagyang patawad.
Kung binabawi man ang iyong pag-irog
sundin ang bala mong maisip sa loob,
ngunit marapating dinggin ang himutok
ng palad kong laang sa dusa'y lumubog.
Ngayon pa'y handa na sa lalong pasakit
ang buhay kong walang palad na umibig,
at ang balang hirap na mapagsasapit
ay tutumbasan ko nitong pagtitiis,
Kung ang sanhi lamang ng iyong pag-ilag
ay nasusuklam ka sa aking pag-liyag
Nena'y nangangakong magpapakawagas
ang puso sa isang pag-irog na tapat.
Yaon ma't kung dipa sukat makapawi
ng sala kong naging kamandag sa budhi
ako ay wala nang ibang hinihingi
at sadyang sa dusa'y laang mamalagi.
Dapuwa't sa ginta nitong kahirapan
iirogin ka ring mahigpit sa buhay
at ligaya ko na kahima't mamatay
itong pagsisising sa yapak mo'y alay.
hangang dito, Nena, ang naghihimakas
na aking pagdaing sa tunay mong habag
huling dalangin ko'y Langit ang mag-ingat
sa iyo't sa aki'y pakamtan ang tawad.
Miguel Maglayon.
Waring nalulunos ang puso ni Nena sa ganitong mga pahayag: Sandaling natigilan, binasang muli, at anaki'y inaakit ng isang pagkahabag kay Miguel; nagunitang ito ang lalaking kaniyang minahal, datapuwa't kasabay na naalaala ang mga pangako sa ali niya, kay Neneng na kaniyang kaibigan at sa kaniyang sarili, na pakalilimutin na niya si Miguel, ngunit di naman mangyayaring hindi niya ikalumbay ang gayong mga hibik, anopa't nagtatalo sa loob ang dalawang bagay na di mapagsiyang hatulang madali at natira na lamang sa pagbubuko-buko. Kailangang isipin kong magaling ang bagay na ito, ang wika; may panahon pa; mangyayaring walin kong kabuluhan ang aking mga pangako; si Miguel ay minahal ko, dapat kong patawarin, kailan ma't nagsisisi sa kaniyang mga sala; masama siya, oo, at nakikilala ko ang marungis niyang puso; ngunit pinagtibay sa sulat na ito ang kaniyang pagbabagong buhay, siya'y namuhunan sa aking ng panahon, at sa pagtitiis niya'y natausan ang tunay na hanga ng aking pag-ibig at pinakamahal kong katulad ng buhay, dapat ko siyang lingapin at ang mga daing niya'y bumabagbag ng puso, bakit ikakait sa kaniya ang aking awa kung siya'y minamahal ko? Nagkulang siya sa akin, at di kakaunting hirap ang tiniis ko dahil doon, datapuwa't ngayo'y kinikilala ang kaniyang sala sino akong hindi makapagpapatawad sa isang minahal sa loob? Oh ito'y hindi mangyayari pagka't wala akong magagamit na bangis sa isang nagpapakumbaba at sumusuko ¡at si Miguel pa naman ang di ko kahahabagan sa ganitong pagpapakababa sa akin! Hindi mangyayaring waling kong kabuluhan ang sulat niyang ito: datapuwa't paano naman ang aking naipangako kay nanang na paglimot, at dahilan dito'y nanatili ang dating pagmamahal na malaong pinauntol ng may matuwid na panghihinampo? Paano ang halos pagsumpa ko kay Neneng sa may mga kahulugang pagpapayo at tunay na pagmamasaki sa akin na di ibig mapakasama? Nagugulo ang aking isip at di mapagtimbang kung alin ang dapat kong papaghariin sa loob; ngunit pakaiisipin ko rin.
Natira sa ganitong mga akala si Nena, at kaipala'y paguusapan nila ni Neneng ang sulat na ito; hintin natin, at sa anoman ang manaig sa kaniyang loob, ay siya nating hatulan sa huli.
Ang iwing kabaitan ni Nena, ay di nanglupaypay sa mga pahayag ni Miguel, at kung dinalaw man ng isang pagkahabag ang puso, ay kusang nanaig ang tapat na hatol ng kaniyang sarili, at inaaring pawang kabulaanan ang sulat na kaniyang tinanggap.
Sa matuligsang pagsisiyasat at pag-aalaala sa mga kauna-unahang araw ng pagkikilala nila ni Miguel hangang sa nangyari ang mahihigpit na damdaming ikinahalata niya ng marungis na pag-ibig, ay napagsurot sa gunita, at walang kinalabasan kundi ang matigas niyang hatol na di na dapat mabago, at ito'y ang lubos na pagpapakalayo ng loob sa isang lalaking halaghag na umibig.
Si Miguel ay gulong-gulo, hindi matutuhan ang mabuting gawin upang makaniig si Nena; ang sulat niyang may ilan nang araw ay di sinasagot; minsan ma'y hindi napalaran sa daan, pagka't mula noo'y ayaw nang pumasok ng pananahi, anopa't lubos na lubos ang kadalamhatiang tinataglay sa puso ng ating binata na di magpatahimik sa kaniyang buhay.
Palibhasa'y karaniwan nang sabihin na ang pag-big ay halos nakagagaw ng kababalaghan, ay isang katakatakang mangyari, na sa pamamagitan ng sari-saring paraa'y umabot sa makapakipag-usap si Miguel sa ali ni Nena at naisamo na boong pagluhog na makadalaw sa kanilang bahay na kung ano't hindi makuhang pahindi ng ali sa gayong malubay na pakikiusap.
Tinanggap ng alini Nena, at ito nama'y sa kaningningan ng kaniyang asal ay di nagwalang bahala, tumupad sa matapat na udyok ng magandang ugali at nagbigay loob na nakiharap sa kanilang panaohin, datapuwa't di na ang dating matamis na pakikipanayam ang dala sa budhi, di na pakikiharap ng isang umiibig, kundi isang pakikibagay na dapat asalin sa pakikipagkapuwa tao.
Ang mga anyong ito ni Nena'y namamasdan ni Miguel na pawang sumusugat sa kaniyang kaluluwa. Di na ang maligayang pakikiharap, di na ang mairog na mga bati, di na ang mahihiwagang sulyap na gaya ng dating madalas palibot-libutin sa kaniyang mukha ang ipinakita noon kundi isang tunay na hinhin, tunay na timpi at tunay na pagpapakamahal sa kaniyang sarili; kaya'y halos nangingilid ang luha ni Miguel na tumanong:
―Ano ang buhay mo Nena?
―Mabuti sa awa ng Dios, hindi lamang gaya ng dati.
―Natanggap mo ba ang sulat ko noong lingo?
―Oo't hangang ngayo'y aking tantakhan.
―Ang ano?
―Ang pagkasulat mo sa akin.
―Bakit? wala na ba akong karapatang sumulat sa iyo?
―Sa ganang akin ay wala na.
―At paano?
―Iya'y wala sa akin, huwag mo nang itanong.
―At sino ang tatanungin ko?
―Aywan ko sa iyo, sukat nang naipakilala kong ako'y di na dapat, tapus na sa akin ang pinagkilalanan tang araw.
―¡Nena!
―Huwag mo na akong tawagin mula ngayon at pinapawi ko; iya'y isang kapangahasan sa isang di na nakikipagpalagayang loob.
―¡Ay Nena! bakit ganito!
―Ang buntong hiningang iya'y di na dapat ngayon―tapus na, at ako'y iyong patawarin; iiwan na kita at may mahigpit akong kailangan. At biglang nagtindig si Nena, ngunit parang natigilan sa ganitong sabi:
―Isang tanong Nena, hintay ka sandali.
―Ano ang sasabihin ninyo sa akin?
―Tinatakhan ko, Nena, ang pamumupo mo sa akin ngayon, bakit ba ganyan ka?
―Huwag kayong magtaka at sa inyo'y di na ako napabibilang na inirog, tapus na ang lahat sa akin. Kung ano ang sasabihin ninyo'y isang pagbibigay na lamang ang pagdingig ko ngayon, sabihin na ninyo.
―Paririto ako uli―ang nanginginig na sabing pahabol ni Miguel.
―Kayo ang bahala, ngunit sinasabi ko di ang di ko na muling pakikiharap―Paalam na ako sa inyo.
―Nena, utang na galang sa dangal mo, at inihahalik sa bakas ng yapak. Natigil uli si Nena at ang kasunod na tanong:
―Ano pa ang hangad ninyo sa akin? 
―Tumunghay man lamang kung di na ako dapat sa dati mong pag-irog.
―At anong kahulugan tumunghay kayo kung wala na akong loob na daratnan.
―Mahalaga kang lubha sa aking kaluluwa at sukat ang tumanaw sa iyo upang malunasan ang marami kong hirap.
―Mahalaga ako!....
―Tunay, Nena.
―Salamat sa inyo, at iya'y huli na sa panahon, tapos na ang aking pag-asa.
―At anong dahilan? Sanhi baga sa aking naging sala ng di pagpansin sa sulat mo.
―Noong araw ay ibinilang kong yao'y pagkukulang ninyo sa akin, ngunit pinagsisisihan ko ngayon, pagka't di na ako dapat humanap ng loob sa inyo kailan man.
―At bakit? di ba ako'y inibig mo?
―Inibig ko kayo, tunay, datapuwa't walang kahulugan sa inyo ang maganda kong loob na pakita.
―Hindi, Nena, ikaw ang aking buhay.
―Salamat po, at naging totoo ma'y wala na sa akin ang gayong pagtuturing. Sinasarili ko na ang aking loob, tapos na ang pag-asa ko at ang panahong dumaan sa aki'y parang hanging pinalipas ng mga pagkakataon.
―At di na pala ako makaaasa sa iyo ngayon?
―Sinabi ko na sa iyo, wala na sa akin. Ako'y paroroon na, paalam na sa inyo. At patuloy na pumasok si Nena sa silid na di pinakinggan ang anomang pangungusap ni Miguel. Naiwan ito sa lalong kahirapan ng loob at sa di maatim na kinasapita'y napaalam sa ali ni Nena at ang habang daa'y sinasabi sa sarili, “taksil na babayi na di marunong magpahalaga sa panahon”.
Iyan ang kalaban ng mga sinabi ni Miguel sa sulat niya, at sa una pang pag-uusap nila ni Chayong na ating natanto sa pangkat na ika-4 ay nasabing si Nena'y isang babaying sukab, at ang ibig niyang ipawari ay tapat na pag-ibig ang kaniyang pinupuhunan kay Chayong, na pinilit agawin sa sinapupunan ni Narcisong pinsan din niya, at di pinakundanganan ng marungis na pag-iimbot ng masakim niyang puso.
Ano kaya ang gagawin ngayon ni Miguel? tingnan natin.
Si Chayong ay pinagbalakan niya ng masama dahil sa yamot sa magulang nito, samantalang si Narcisong kaniyang pinsan ay may malaking poot sa kaniya, ano kaya ang mangyayari? Ang panahon ang nakaaalam ng lahat.
Tumiwasay tayo at hintin na lamang ang magiging hanga.
Salat na salat ang dibdib ni Miguel sa pagkakilala, na ang karangalan ng tao'y na sa asal at wala sa salapi, at kung natatabo niya ang ganito, ay nagpumilit dising magamot ang marawal na hilig ng kaniyang puso, at natuto man lamang gumalang sa damdamin ng iba o sa pagsasama nila sa Narcisong tunay niyang pinsan.
Ang pagtitiwala ni Narciso ay gawa ng pagasang kapatid na mistula ang pagpapalagay sa kaniya at minsan ma'y di kumutog sa budhi ang bahagyang hinala sa gayong pagsusukab na siyang laging itinatangis ngayon.
Si Chayong na pinaglagakan ng isang wagas at dalisay na pag-ibig ay namamalas ni Narciso sa sinapupunan ni Miguel, hindi malinis na pag-irog na gaya ng kaniyang pinuhunan, kundi isang marungis na pakikimundo, sa isang marawal na pagsunod sa maruming hilig at isang pagpaparaan lamang ng panahon.
Walang pagkasiyahan ang pighati ni Narciso, hindi dahil sa nasayang na pag-ibig, pagka't ang anomang iniukol na niya kay Chayong ay di pinanghihinayangan, at sa anomang marating ng babaying ito'y iibigin din niya, ngunit ang nagpapalala ng damdaming yao'y ang lubos na pagmamasakit sa kataling kaniyang buhay at ang malaking hinanakit kay Miguel, na dapat sanang makatulong kay Chayong ng pag-iingat, sakaling napapanganib sa iba, ay isang kataksilan ang natutuhang iganti sa tapat niyang pagtitiwala.
Punong-puno ng hirap ang loob ni Narciso at di mamakailang dinayo ng masamang akala sa paghihiganti kay Miguel sa gayong katampalasanan; datapuwa't hindi maamin. Tuwing bubungo sa isip ang pagmamahal niya kay Chayong na di mangyayaring pawiin sa loob, at yamang gayo'y dapat niyang pagpumilitan ang ikararating ni Miguel sa pagbibigay halaga ng puring kanyang sinira.
Isang araw'y nakita ng ina ni Chayong si Narciso, at dahil sa talagang siya lamang ang napipisil sa lahat ng nangingibig sa kanyang anak, ay waring namamangha sa matagal na di pagkakita sa kanya at ang sunod-sunod na sinabi:
―Aba Sochong!; ngayon lamang kita nakita kumusta ka? . . . . hindi ka na napapasial sa bahay . . . nagkasakit ka ba?
―Hindi po naman,―ang tugon ni Narciso—at ako'y mayroon lamang mga kaabalahang idinaos.
―Ay ano, kumusta kaaa!
―Mabuti po naman.
―Halina sa bahay.
―Sa ibang araw na po ako dadalaw sa inyo, at may malaking kailangan akong parunan ngayon.
―How! sumama ka na nga at para mo na akong inihahatid –halina, nagpapakalayôlayô ka naman ngayon sa amin.
―Aba hindi po at kailan ma'y tumatalaga ako sa inyo sa lahat ng oras.
―Salamat Sochong –eh siya halina't ihatid mo ako.
Sa mapiling anyaya ni Tia Belang (ito ang ngalan ng ina ni Chayong) ay nagbigay loob si Narciso at inihatid sa paguwi ang matanda, na ang dalang nababalot ay pinagpilitang makuha kahit tumatanggi at siya na ang nagbitbit hangang dumating ng bahay.
Malayôlayô pa'y tumatawag na si Tia Belang kay Chayong, kaya't walang-wala sa loob na dumungaw ¡laking pagkaumid! . . . namasdang kasama si Narciso, iyang binatang una niyang inirog, iyang tumatangis sa kanyang karupukan, at nagmahal ng labis sa kanya, ¡laking kahihiyan!
Pagdungaw na ito ni Chayong, ay agad nang sinabi ng ina:
―Abutin mo ang dala ni Sochong—at ang sinabi naman sa binatang kasama.
―Magtuloy ka na nga at aabutin ka ni Chayong sa hagdanan.
Samantala'y nagpaliwaliwa ang matanda sa bakuran nila at parang nagmamasid sa kaniyang mga pananim. Nang ibinibigay ni Narciso kay Chayong ang dala, ay halos hindi ito makatunghay, ibig magsalita ay parang nasususian ang mga labi at susukotsukot na inabot ang dala, ngunit parang iniakma ng pagkakataong nahawakan niya ang kamay ni Narciso na anaki'y kapuwa sila pinapalaytayan ng mabilis na “electricidad”, at nagtuluyan sa lalong kaliit-liitang ugat ng kanilang mga puso na pagdaka'y nalaganapan sa sandaling yaon.
Isang titig ni Narciso ang parang ipinako sa maligayang mukha ni Chayong, at pagkatapus ng pagaabuta'y nagtalikuran kapuwa na walang anomang sinabiang alin man sa kanila.
Si Narciso'y talaga sanang aalis na, datapuwa't parang hinahadalangan ng salita ni Tia Belang na:
―Aba! saan ka paroroon? kasunod ang tawag sa anak.
―Chayong magluto ka nga ng minandal at nang makakain si Sochong at . . .
―Huwag na po—ang ipinahatid nito—at ako'y aalis na, marami pong salamat, busog pa po naman ako eh.
―Manhik ka, manhik ka, at huwag kang maraming salita.
―Huwag po, at ako'y gagabihin.
―Naku eh maano ka noon, natakot ka bang gabihin dito, tila naman ibang-iba na ngayon ang ipinamamasid mo sa amin ah.
―Wala pong anoman, huwag kayong magisip ng gayon at walang nababago sa aking loob. 
―Kung walang anoman, ay pumanhik ka.
―Muling tumawag sa anak, at ang dugtong:―Magluto ka na agad. Si Narciso'y walang pamatasan sa matanda, kaya't ayaw-ayaw ma'y napilitang pahinuhod. Sa ganito'y hindi siya hiniwalayan, ipinakapilit na pumasok, at nang nauupo na'y kinausap ng boong giliw, anopa't isang kawalang loob na lamang ng may maipintas pa si Narciso sa gayong katamisan ng pagpapalagay sa kanya na walang ibang kahulugan sa matanda kundi ang pagpapakilala ng di lamang matiyak na tunay na pagkahirang sa kaniyang magandang ugali. Sa kanilang pagkakawilihan noo'y di rin nalilimutang isiningit ng matanda ang kanyang paninibago sa malaong di pagkaparoon ni Sochong at tuloy inusisa ang mga kadahilanan, ngunit walang ibang nagiging panagot si Narciso kundi ang malalaking abalang hindi magtulot sa kaniya; datapuwa't hindi sukat ito upang masiyahan ang matanda, kaya't di napigilang sabihin ang tunay niyang kapalagayang loob at ang wika:
―Kung hindi ako namamali ay dahilan sa pagparito ni Miguel ang paninibago ng iyong loob.
―Hindi po, Tia Belang, ani Narciso, at di salamat kung ang pinsan ko'y magiging dapat sa inyo.
―Huwag ka namang magagalit Sochong, ang damdam ko baga sa pinsan mong iyon ay malaki pa sa katawan ang kapalaluan.
Hindi nakasagot si Narciso sa katotohanang sinabing matanda, at sino ma'y gayon nang talaga ang dapat sabihin, danga't di maitatatuwa ang kanilang pagpipinsan.
―At iyan na nga, ang dugtong ng matanda, ang madalas kong sabihin kay Rosario, na hindi ko siya pinipigil sa pag-aasawa ay doon lamang sa may munting kabaitan kahit na pulubi, pagka't sa ganang aki'y walang kabuluhan ang pilak kung putik ang kalooban.
―Saan di nga po, ang tugon ni Narciso,―ngunit ang palad ng tao'y hindi natin matutulusan. Sangaano man ang hangad ninyong maipamili siya ng kakasamahin at di talagang kapalaran, ay wala tayong magagawa, at kung minsa'y pinili man nama'y sumasama rin kung magkataon.
―Paano't paano ma'y nakikilala sa kilos ang tao.
―Marami rin po naman ang nagbabalatkayô. 
―Tunay na nga, ngunit yao'y madaling mapansin. Magsasalita pa sana si Narciso'y di na natuloy sa pagtindig ni Tia Belang at ang sabi:
―Diyan ka nga muna sandali, Sochong, nalilibang pala nang kasasalita. At nagpatuloy na lumabas sa pag-uusisa kay Chayong na nagkakakahog ng paghahanda ng kanilang kakanin.
Sa isang mesang bilog ay may tatlong tasang café na waring bagong hango at kumukulô pa halos, ayon sa asong nagsisipaibabaw na doo'y namamalas. Sa gitna ng mesa'y tatlong pinggang panay na puti ang nalalamnan ng tinapay, bibingka at puto na sadyang pinag-ayos na inihanda ni Chayong kay Narciso, at nang malabasan ni Tia Belang na nagagayak na'y muling pumasok at ang wika sa panauhin:
―Sochong, halina at tayo'y magmirindal.
―Hindi na po sana kayo nahilahil kung di ako. . . .
Huwag ka na ngang marami pang sabi,―ang ipinatid ng matanda―halina at pagbigyang loob mo ang pagkakakahog ni Chayong.
Nagtindig si Narciso, at magkakasabay na napatungo sa labas, datapwa't nang maguupuan na'y tila nauumid makiharap ang ating binibini at sa batalan napatungo, kaya't ang wika ng ina:
―Ano ka, Rosario? Saan ka pa paroroon?
―Sulong na po kayo, at sasabunin ko pa itong mga vaso.
―Upo na Sochong, at aabot na siya sa atin, ang wika ng matanda.
Ang mapagbigay loob na binata'y lumuklok, kasiping ng matanda, at sinimulan ang pagkain, samantalang si Chayong ay kukutikuti sa batalan at hindi makapasok, ano pa't halos matatapos na ang pagkakainan ay kasalukuyang pang pinaninipis niya ang mga vasong linilinis.
―Napakatagal ka naman Rosario, ang wika ng ina, at hindi ka na natapos, parinika na nga at malinis na yan.
―Narian na po.
―Parinika na, ngayon mo pa isinabay iyang pagpapairi-irimo ¡parinika!
Pumasok si Chayong, ngunit nang pinadudulog ng ina'y dinahilan naman ang pagsisilid ng tubig, at di makapakiimpok sa gayong harapan.
―Maupo ka na, anang matanda, at ako ang maglalagay ng tubig.
Ano pa't hindi tumugot ang ina hangang dinaluklok sa pagmimirindalan ang anak, na waring siyang ipinagpiging kay Narciso; datapuwa't si Chayong na napipilita'y uulik-ulik na di maalaman ang gagawin, kaya't nang mapansin ito, ng binata'y nagtindig, kasabay ang wikang:
―Marami pong salamat at pinakinabangan ko ang masarap ninyong anyaya.
―Aba! At ayaw ka na ba naman? Ang wika ng ina―hindi ka man nakakain ah.
―Busog na busog na po ako―ang sagot ng binata―at siya nang napatungo sa lalagyan ng tubig; ngunit nang mamasdan ni Chayong, ay kung ano't waring nahabag sa anyo at nakipag-agawang siyang magsilid ng tubig sa vaso, at inialay sa binata; datapuwa't nang inaabot nito'y nagkasabay ang dalawang himutok na nagsipulas sa kanilang mga labì.
Ang matanda na kumakain pa noon ay nagsalita sa anak:
―Hindi ka na rin lamang sumalo sa amin, ay mamaya ka na kumain, kumuha ka ng cigarrillo at bigyan mo si Sochong,―at ang idinugtong pa:
―Alumanahin mo ako Sochong, at may kaluwatan akong kumain, dahil sa aking bagang.
―Huwag po kayong mag-alaala ng anoman.
―Pumasok ka na, at matatagalan ka ng paghihintay sa akin.
Kahit umaayaw si Narciso, ay pinakapilitpilit ng matanda hangang sa sumunod, at naiwan siyang iisa-isa sa dulang.
Ano kaya ang palagay ng ina ni Chayong sa ganito, ay talastas niyang nag-iisa ang kaniyang anak sa loob? Binibigyan daan kaya ang mahalay na iisipin ni Narciso? ¡hindi! Pagka't ang kabaitan ng binatang ito'y labis niyang kilala, at dahilan doo'y malaking-malaki ang pagkahilig ng loob na maging asawa ng kaniyang anak.
Pagpasok ni Narciso'y d'natnang nagsisindí pa niyan,―ang wika ng binata
―Ngayon ko ba lamang ginawa sa iyo ito?
―Salamat, Chayong, kung hanga ngayo'y may natitira pang loob ka sa akin.
―Kung iniaalís mo'y di wala na nga.
―Hindi ako, Chayong, ang dapat panggalingan, kailan ma'y mahalaga ka sa aking loob, ngunit wala akong palad.
―Ako ang walang palad sa pagmamahal mo―ang malumbay na sagot ni Chayong―Ako ang sa iyo'y nagkulang, ¡patawarin mo ako! At alang-alang sa itiningin mo sa aki'y huwag mo na akong. . . .
Sunod-sunod na patak ng luha ang nag-uunahang namalisbis sa mga burok ng pisngi ni Chayong, malalalim na buntong hininga ang di napigilang timpiin sa sandaling ito at Narciso'y gulong-gulo naman ng paglibang sa kaniya, hangang sa tinuruan ng mga paraang dapat gawin kay Miguel upang mapilitang ibangon ang kaniyang puring sinira, at ang wakas na sabi:
―Asahan mo Chayong na pagsusumakitan ko ang iyong ikatatanghal, at kung di ka niya aariin, ay ituring mong ipaghihiganti ko magpakailan man ang iyong pagkapanganyaya.
Mapamayamaya'y nasok ang matanda, na kaya pala naluwatan sa labas, ay siya nang nagligpit ng kanilang kinanan, at pagkaraan ng sandaling paguusapusap, ay nagpaalam si Narciso, bagay na dinamdam ni Chayong, pagka't waring di ibig na malayo sa binatang lalong naging mahalaga at lalong dumakila sa kaniyang puso ang di matutumbasang katapatang loob at pagmamahal sa kaniya, ¡danga't siya ang nagkulang!
Di rin nakatiis si Chayong, at nang ihatid si Narciso sa hagdana'y nagsalita:
―Dinaramdam ko ang pag-alis mo, Sochong, ngunit siya mong loob ang ako'y lisanin.
―Chayong, ako ma'y nagdaramdam din at di kita ibig iwan, ay wala akong magawa; kailangang ako'y umalis at nang di na mahalata ni Miguel ang aking pagkaparito.
―Kailan ka babalik?
―Bahala na, Chayong, adios!
―Adios, Sochong.
Naiwan si Chayong na tigib kalungkutan, at kung dapat mang ikagalak ang matatamis na alo at matatapat na payo nang umalis ay lalong nagpapaalala ng kaniyang mga damdamin kung magunitang si Narciso'y di na kaniya sa pag-ibig, at magpakalakilaking gagawing pagtingin sa kaniya ay pagtinging kapatid na lamang ang dapat gamitin, di na pagtingin ng isang umiirog, di na pagtinging mahiwaga na paris ng dati, di na ang mapagpalayaw na ugali na nakabubusog sa kaniyang kaluluwa ¡kahinahinayang na pag-ibig ang nawala kay Chayong!
Samantalang ipinaghihinagpis ni Chayong ang malaking panghihinayang kay Narciso at ang ipinagdaramdam na pag-alis nito nang hapong yaon, ay saglit nating sabihin ang nangyari sa paglakad ng binata nang manggaling doon at ang mga sanhi ng bilang nakagamot sa kanilang mga puso upang matulig sa ang boong naging hanga ng ating sinasaliksik na buhay.
Si Narciso'y haos walang bahala sa paglakad niya, lito ang isip sa paggugunita ng mga araw na lumipas at waring napukaw sa kanilang pagkikita ni Chayong; datapuwa't ang mga araw na yao'y natapus, at walang inilagak sa kaniyang alala kundi ang mga gunitang humahapis na paraparang nagsusurot ng kaniyang malinaw na pagkaapi at ng mapapait na hinagap sa di mapagkurong daratnin ng babaying kaniyang inirog. Minahal niya si Chayong na katulad ng buhay, at dahil doo'y isa nang gumugulo sa kaniyang loob ang nakalulunos na kinaratnan sa marungis na pagkalulong kay Miguel.
....Hindi mangyayari... ang nawika sa loob –hindi mangyayaring mapagayon lamang si Chayong, hindi.... pakapipilitin kong igalang ni Miguel ang kaniyang pagkababayi hangang sa tanghalin ang kanilang pag-iisang palad, ¡ah malaking bagay sa akin si Chayong! Dapat kong itangkaka ang kaniyang pagkaapi, gugugulin ang boo kong kaya alang-alang sa siya'y minahal ko at nagmahal din sa akin kahit iilang araw.
Sa ganitong pagduduklayduklay ng isip ni Narciso na parang naanod sa paglakad, ay nagipit ng isang karromatang nagtutulin sa pagtakbo, at sa biglang pagtiplad niya'y isang binibining pasalubong ang muntik nang mabanga sa kaniya at dahil sa kabiglaana'y natigil na anakinamamangha.
―Sino ito? Ang wika sa loob ni Narciso – sinong dilag itong umagaw ng aking pangdamdam?―at pagdaka'y nagsalita sa binibini.
―Ako'y inyong patawarin!
Ang dalaga'y hindi nakakibo at sukat na ang isang ngiting ipinamasid kay Narciso, ngiting pagpapatawad na anaki'y biglang nagkintal sa kaniyang puso ng matamis na hiwaga; datapuwa't sa malaking kahihiyan yata ni Narciso'y wala nang anomang nasabi, at nagpatuloy ng paglakad na daladala sa loob ang bagong himalang kaniyang napagmasdan.
Ang binibining ito'y di iba't si Neneng at dating kilala ni Narciso, ngunit di niya napanghasang batiin kailan man sa malaking pangingimi, ay kung ano't ibang iba ang naramdaman ng ating binata nang hapong yaon, na kahit babahagya'y naihinging tawad man lamang ang kaniyang pagkalito, at sa matamis na ngiting ipinakita, ay waring nagpahiwatig naman ng isang magiliw na pagpapatawad, ano pa't ang puso ni Narcisong punong puno ng ligamgam sa kagugunita kay Chayong, ay kusang nahalinhan ng maaalindog na hiwaga na pawang nagsisipag-alay ng mababagong suob na sa kaniya'y bumibihag nito ang mabisang aliw ng nagpipighating puso ni Narciso! At yamang payapa na siya sa gayong nangyayari ay bahaginan naman natin ang pagdadalamhati ni Chayong na kaniyang iniwan.
Halos di pa nalalayo noon ang ating binata nang sila'y maghiwalay, at tumangap si Chayong ng isang kalatas ni Miguel at nang matalastas natin ang nakalulugod na sulat ay antabayanan ang kaniyang pagbasa at ipatnubay si Neneng sa kaniyang nakaliligayang paglalakad.
Malayo na ay lilingonlingon pa kay Narciso, at waribagang may bagong damdaming inilagak sa kaniyang puso ang muntik nang pagkakabangaan nila noon, kaya't ang balutang kipkip ay halos malalaglag na ng mapansin, dahil sa madalas na kaniyang paglingon.
Ang balutang dala ni Neneng ay mga damit ni Chayong na ipinatahisa kaniya, at noo'y siyang ihahatid.
Samantalang lumalakad ito, ay bigyang panahon ang pagbasa ni Chayong ng sulat ni Miguel na noo'y katatangap lamang.
Ganito ang sabi:
“Chayong: natatalastas ko ang labis mong pagdaramdam ng dahil kay Nena; datapuwa't sa katapatang loob na aking inilalaan sa masasarap mong pagtingin sa akin na nakabubusog sa boo kong kaluluwa,ay pinagpilitang iwaksiang mga bagay na magiging sabid ng ating tunay na pagkaksundo”.
“ Pinahigit kita sa lahat nang bagay na lalong mahal sa aking loob, at yamang gayo'y dapat kong ilagan ang balang daramdamin mo sa akin”.
“ Ibinabalita ko sa iyo ngayon, na si Nena ay akin nang linisan: ipinakilala ko sa kaniya na ako'y walang dalawang puso, at ang nag-iisa isang na sa akin ay maluwat nang inilalaan sa iyo”.
“Wala ka nang dapat ipaghinagap sa akin, Chayong, sarili mo ang aking puso, ang aking buhay at ang aking kaluluwang tumatangap ng kasarap-sarapang pagmamahal mo nakailan ma'y ipagmamalaking sa iyo'y umaasang aking kapalaran, tanging pinakahihiling ko sa iyo na pakapiliting mong unti-unting mapawiang poot sa akin ng iyong makapanhik, yamang sa kanila'y di ko ikinakanlong kailan man ang sa iyo'y tapat kong pag-irog”.
“Hangang dito Chayong at tangapin mo an mula sa pusong matamis na bati nitong nagmamahal mong si...Miguel”.
―Tunay kaya – ang nawika ni Chayong – itong mahihiwagang pangungusap ni Miguel? Si Nena kaya'y lubos na nga niyang tinalikdan dahil sa aking pagsasapantaha ¡oh kung ito'y totoo ay dapat na akong maniig ng pag-asa sa kaniya.
Muling binasa ang sulat; ngunit hindi na natapus ang ikatlo at naringig ang ganitong tawag ng ina:
―Chayong! ¡¡Chayong!! narini si Neneng.
―Pumasok ka nga –ang dugtong ng Tia Belang sa bagong dating.
Nagtuloy naman ito at dinatnan pa niyang hinahagod-hagod ni Chayong ang tapat ng dibdib na pinaghulugan ng sulat na hawak.
―Komusta ka Chayong – ang bati ni Neneng.
―Mabuti, ikaw ba naman?
―Ganito, walang tigil ng katatahi.
―Ganiyan nga at iyan ang ikatitipon mo ng maraming pilak, maupo ka.
―Huwag na at ako'y gagabihin sa daan – ang tugon ni Neneng – o tingnan mo nga itong ipinaglalagay kong bies sa gilid ng mga puntas kung maiibigan mo – at ipinakita ang mga kamisong dala.
―Iyan!―ang tila pasigaw na sinabi ni Chayong – iyan ang hinahanap kong kinis ng tahi; iba nga naman ang malinis maglapat, walang makikitang himulmol sa mga gilid.. aywan nga ba at kung ako'y lalaki ay liligawan na kita tuloy.
―Ah pilla!―ang tumatawang sagot ni Neneng, at kinurot ng marahan si Chayong.
―Oo, tunay, kung ako nga'y lalaki eh...
―Matuos mo nga ba – ang ipinatid ni Neneng na tumatawa – na ngayo'y muntik nang mabanga sa akin si Sochong.
―Sinong Sochong?
―Naku! Kunwaripa'y nagmamanga-mangahan ka ah! Si Sochong mo!
―Ah!―at bakit?
―Mangyari eh, lumalakad siyang tila walang malay, ay nagipit ng isang karromatang tumatakbo at sa pagilag ay sa akin napaganda.
―Maano na lamang na lumigaw sa iyo si Sochong.
―Magpahinga ka nga, ibig mo lamang yatang manibugho eh.
―Hindi, Neneng, hindi at si Sochong ay parang tunay ko nang kapatid ngayon.
―Sinungaling. 
―Tunay, maniwala ka, at dahil sa pagmamahal ko kay Sochong, ay ibig kong makakita siya ng isang gaya mo.
Hindi na kumibo si Neneng, at lalo manding gumiit sa loob ang mga hiwagang naramdaman niya sa kanilang pagkakasalubong.
Tinapus ang salitaan ng dalawa sa takot na dilimin ang naghatid ng tabi, at noon di'y nagpaalaman ng boong pagkaktuwa, ngunit di malimutan ni Neneng ang mga aglahi ni Chayong nalalong ikinagagalak ng kaniyang puso.
Ang katahimikan ng mag-alini Nena dahil sa pagkalayo ng loob nito kay Miguel; ang magigiliw na pagmamahal ng ali sa kaniya na lumalo sa dati at ang malumanay na pagtupad naman ni Nena ng mabuting pagmamagulang na totoong ikinagagalak, at dahil doo'y namamalagi sa di masayod na kapayapaan ang kanilang pagsasama, walang anoano'y dinatnan ng lagim sa pagtanggap ng isang nagluluksang sulat liham na ang balang talata'y naghahandog sa kanilang mga puso ng isang mahayap na sakit, at bagaman kalumbaylumbay ang sulat na ito, ay ating pakinggan ang kanilang pagbasa ng doo'y napapalaman.
Ganito ang sabi:
G. Alejandra Maglinaw.
“Estimada Anday: igayak ang iyong puso ng pakikiayon sa kalooban ng Langit, at yamang hindi natin taho ang kaniyang mahahalagang lihim, ay kailangang ipagpasalamat ang anomang kahirapang sa ati'y nangyayari”.
“Dinaramdam ko ang balitaan ka ng ipaghihirap ng loob, datapuwa't di nangyaring ipaglihim kaya tiisin mong aking ipahayag na namatay si Andoy kahapon nang umaga sa sakit na lumalakad, at kinagabiha'y sa Beatriz naman ang sumunod, sa gayon ding sakin”.
“Si Andoy ninyo at mga kasangkapang nangaroon ay di pinababayaan ni Deogracias. Ang inyong mga kalabaw ay narini sa akin at ako ang kumakalinga na di mo naman dapat panimdimin at p'napastulan maghapon ng isa kong alilang lalaki.
“Ang iba pang mga bagay ay di ko na iuulat ngayon, pagka't umaasa akong uuwikayo rini ni Nena, ay saka na tayo mag-usap ng boong kalagayan at nang marapat nating gawin sa mga araw na hinaharap.
“Ito na lamang at tanggapin ninyo ang aking bendicion na iginagawad pagdating nang oras―Gregorio Magpayo.
____________
Halos di nautas ang pagbasa ni aling Anday at sa malaking pagdadalamhati ay nalugmok na lamang sa pagkaupo, kaya't dinaluhan ng ilang mga kalapit sa pook ng kanilang pinamamahayan.
Hindi huli ang pagdaramdam ni Nena sa ganitong kapanglaw-panglaw na balita, una'y ang Andoy na binanggit sa sulat na asawa ng kaniyang ali ay katulong din naman ng pagkakalinga sa kaniya buhat sa musmos at si Beatriz ay isa sa mga nagmamahal niyang pinsan na paring danaip lamang ang kamatayan sa pagkauwi roon, at ang di mailagang pagalis niya sa Maynila na ipagkakahiwalay nila ni Neneng na kaniyang kaibigan ay pawang nagtutulong-tulong ng pagpapahirap sa kaniyang loob nang mga oras na yaon. Palibhasa'y agad kumalat sa pook ang ganitong kadalamhatian nila sa pag-gibik ng ilan sa hinimatay niyang ali, ay agad nakarating kay Neneng ang balita, at nagmadali naman itong dumalo sa kaibigang nagpipighati, upang makatulong man lamang na ikalibang ang kaniyang pagparoon, datapuwa't hindi siyang nangyari, pagka't malayo pa'y sinalubong na ni Nena ng malulungkot na bati at lubhang nagsisipulas na halos kaniyang pinaibayuhan. Nang mahimasmasan ang ali, ay tinawag na naghihimutok ang pamangkin niyang si Nena, ipinagayak ang kanilang mga damit at noon di'y nayari ang takdang kinabukasa'y magsisiuwi, gayon ding pinagkaisahan, na ang mga kasangkapan nilang hindi maisasabay sa gayong mabiglang paglakad, ay ihabilin na muna sa bahay nila Neneng, at kung may buhay pa'y magbalik uli o ipakuha na lamang, sakaling di na maibigan ang muling manirahan sa Maynila.―Di yata't hindi na kayo magbabalik? Ang tanong ni Neneng sa kaibigan.―Bakit hindi, malapit sa ako na lamang, ang tugon ni Nena.―Iyan ay malayo, pagka't di ka papayagan ng nanang mong mag-isang manirahan dito.―Bakit hindi, ang paklinialing Anday, kung patitirahin mo siya sa inyong bahay.―Aba opo, di salamat kung si Nena'y mapipisan sa akin at ipagkakatiwala ninyo.
―Kung sa iyo Neneng ay lubos kong ipinagkakatiwala siya, aywan ko lamang kung mamagalingin ng koyang mo ang inyo siyang makapisan.―Si koyang po'y di ninyo dapat alalahanin, at bukod sa kilala na ninyong parang tubig niyang kalooban, ay di makapahihindi sa aking pag matutungkol din lamang kay Nena, at di po ba noon pang araw ibig niyang matira kayo roon, hindi lamang ninyo maibigan at dahil sa kalikutan ng mga pamangkin ko, ay kung si Nena nama'y talagang bantad na sa mga batang iyan, at ang isa pa'y gabi na lamang nang aming pagkauwi; ay bakit po naman, talaga bang wala na kayong nasang magbalik dito sa Maynila?―Paano baga ang gagawin ko, paris niyang patay na si Andoy, wala namang dapat tumingin sa aming kaunting pagkabuhay sa bukid.―Marahil po'y si Nena man ay di na mababalik dito kung ganoon.―Bakit hindi, paris niyang naratihan na siya sa masayang buhay rito sa Maynila ay mahirap mawili roon sa amin, alam mo nang ang buhay sa lalawigan ay malungkot, at ang isa pa'y saan ba siya makakikita ng kualta roong paris dito. Hindi na nakapagtagal ng pagsasalita si aling Anday, at muli na namang nagunita ang asawang parang pinagnakaw sa kaniyang mga mata, at anaki'y batis na bumubukal ang mapapait na luhang di mapigil-pigil. Ang magkaibiga'y may bahagyang aliw sa pagtutulot noon pa ng pagbalig ni Nena dito sa Maynila, ngunit nang kinabukasang paalis na sila'y bagong pagdaramdam ang sumalakay sa kanilang mga loob sa pangambang baka mag-ibang akala ang ali, ay di na sila muling magkita, ngunit sa anoma'y sukat na lamang ang sila'y magsipagtiis sa di maiilagang pilit na pagkakalayo.
Umalis ang mag-ali at naiwang namamanglaw si Neneng na di pa natin maalaman ang kanikanilang magiging wakas.
Wala na si Nena at malumbay si Neneng dahil sa kaniyang pag-alis.
Si Narciso'y punongpuno ng mga hinagap na pawang nag-aalay ng mababangong suob sa kaniyang puso.
Sa pagdidilidili ng binata'y panay na lugod ang naramdaman, panay na pangarap sa maligayang panahong darating ang anaki'y nag-aakayat sa kaniya sa taluktok ng isang kaaya-ayang kapalaran.
―Si Neneng, ang wika sa sarili, si Neneng ay maganda, mabait at mahinhing kilos niya'y nababasa ko sa mayamang landas ng pagkapaanyo.―Kay Neneng naroon ang katahimikan ng aking loob, siya ang matamis ng kahulugan ng aking mga pangarap, siya ang tunay na susi ng marangal kong lihim, siya ang ligaya, siya ang Langit. Ah! Siya ang magiging anghel ng aking pamamahay, siya ang dangal ko, siya ang pag-asa at siya ang kaluluwa ng aking katauhan. Ang matamis na ngiti ni Neneng ay siyang bumunot ng mga tinik na nagtimo sa aking puso, at mula sa hapong pagkakasalubong namin ay ako'y naging mapalad; iniibig ko si Neneng at kailan ma'y iibigin, datapwa't paano ang gagawin ko? dapat kaya akong magsadya sa kaniyang bahay? sulatan ko kaya? ay sino naman ang magbibigay ng sulat ko sa kaniya? ito ang mahirap! Sandaling natigilan si Narciso nang di maalaman ang gagawin, ngunit pagkaraan ng ilang sandali, ay bilang nasabi:
―May isang paraan. Susuyuin ko ang kaniyang kapatid ang pagsasama namin ay magiging dahilan nang pagpanhik ko sa kanilang bahay at kung magkapanaho'y ipahahayag ko kay Neneng ang sa kaniya'y tapat kong pag-ibig; bubuksan ko ang aking puso at anong tamis ng aking palad kung matalastas niya ang katapatan kong loob.
Nagtatalik sa mga pangarap si Narciso at tila waring nakikita ang isang mahalagang palad.
***
Si Neneng ay malungkot sa pagalis ni Nena at ito nama'y di pa dumarating sa parooona'y halos ibig nang magbalik ano pa't kapuwa nalulunos ang umalis gayon din ang naiwan.
Sa kanikanilang gunita'y wala nang anomang makagagamot kungdi ang muling pagkikita at magsamang gaya ng dati, datapwa't hindi nakukurong may masayang lihim na naghinintay sa kanila na kaipal'y pahihigtin sa lalong malaking bagay.
Hintin nating ang panahon at si Miguel ang pag-ukulan ng bahagyang alaala sa ating pagsasalita upang maitaos ang tinutungong hanga ng kanilang mga kinaratnan.
Kinabukasan ng kaniyang pagsulat kay Chayong ay dumating naman ang sagot nito, at bagaman di lubhang hinihintay, pagka't may tangkang paroon kahit anong mangyari,ay ikinagalak din ang gayong pag tanggap sa pananakaling baka ito ang pahintulot ng mga magulang no Chayong na siya'y malayang makapagsadya sa bahay, kaya't binuksang dalidali't at binasa ang ganitong saad:
"Miguel sa kalakhan ng aking lugod sa sulat mo, na di nasiyahan sa makaitlong pagbasa, ay nahuli tuloy sa akin ni tatang pagdating kagabi na di ko nakuhang ipaglihim ang kanitang kalagayan, kaya't nahirapan ako makalimot sa iyo, ay maraming hirap ang aking mapagsasapit sa kaniya, ngunit naging tadhana ko sa loob na mamatay na muna bago ka iwaksi sa aking puso, ano baga Miguel ang minamagaling mong ating gawin? iya'y na sa iyo na ngayon; sa anomang loob mo'y maasahan ang aking pagsunod."
"Hangad dito Miguel at bintay ang bala mong pasiya nitong nagmamahal sa iyong si―Chayong.
Pagkatanto ni Miguel ng sulat na ito'y waring nagbaga ang loob sa malaking habag kay Chayong sa ginawa ng ama, hangang sa naisip na sila'y magtanan upang malayo sa gayong mabangis na pagsunod, datapwa't naalaala ang kabataan ni Chayong na kung kaniyang itanan ay masasawi sa matapat na hatol ng matuwid.
―Ano kaya ang mabuti?―ang wika, at saka natigilan sandali.
Matapus isipin ang gagawing magaling, ay sumulat ng ganito:
"Chayong: labis ang aking pagdaramdam na idinaramay sa iyo; ngunit wala akong magawa kundi ang pag pagpayuhan ka ng dapat mong gawin."
"Mula ngayo'y di na ako sasagila man lamang diyan sa inyo; kapuwa tayo mga magulang na lumimot ka na sa akin; datapuwa't pakatandaan mong sa unang araw ng Noviembreng darating ay aalis tayong dalawa; igayak mo ang iyong mga damit at hatinggabing malalim ng tinurang araw ay kukunin kita upang malayo sa mga magulang mong napopoot sa ating pagkakasundo, at samantalang di pa dumarating ang taning kong araw sa iyo ay ariin mong libang ang pag-asa sa tunay na pag-ibig ng nagmamahal at umiirog ng tapat sa iyong si―Miguel."
Walang pinalibang oras ang binata at noon di'y ipinadala kay Chayong ang sulat pagkayari, at natutuwa namang binasa nito kasabay ang nagagalak na pakikiayon na walang ibang makakagawa kundi ang mga anak na tampalasang gaya niya.
Tingnan natin ang kanyang gagawin.


